Temur Pōlatov. Ōlimni qoldir doḡda (qissa)

Qrim-tatar xalqining yetakçi oydinlaridan biri – Nōmon Çalabijahonning sōnggi kunlari haqida qissa

Allohning yōlida qatl bōlganlarni “ōliklar” demang. Balki ular tirikdirlar, lekin siz sezmassiz.
Qur’oni Karim, Baqara surasi, 154-oyat.

I

Nōmon Çalabijahon oxirgi haftani Buyuk Sōnoqdagi ota hovlisida, yaqin aqrabolari qurşovida ōtkazdi. Kōzlaridagi avvalgi çaqinlar sōnib, soçlariyu mōylabiga oq oralab qolgani, hamişa tik gavdasi endi xiyol egilib, çehrasi ham tundlaşib qolgani yaqinlari nazaridan çetda qolmadi.
Hayotining eng dolḡali va hal qiluvçi sōnggi oylarida Nō’mon xas­talanib qolgan padari buzrukvori – atrof-deparaga donḡi ketgan nasldor yilqilar egasi Ibrohimbeyni bir-ikki daf’agina yōqlaşga fursat topa olgan edi, xolos. Oilaning butun jamḡarmasi saqlanib kelgan bank kasodga uçraşi bilan butkul xonavayron bōlgan Ibrohimbey ham birdan keksayib, çōkib qolganday kōrinar, atrofdagilarning baridan, hatto mana şu suyukli farzandi Nō’mondan ham kōngli qolganday edi.
Maslakdoş birodarlari safiga putur yetmasligini ōylab, ōzi butun umr orzu qilgan yagona maqsad yōlidagi kuraş bardavom bōlişi haqqi Nō’mon Qirim hukumati va Qurultoydagi barça lavozimlaridan iste’fo berganini uyidagilar “Millet” gazetasidagi bildiruvdan allaqaçon ōqib bilişgan, ammo yaqinlari bu mavzuda u bilan sōz oçmaslikka urinişar, faqat hali bilagida yigitlik quvvati jōş urib turgan Nō’mon endi qay bir yumuş etagini tutişini bilolmay halak bōlar edi.
Tōşakka mixlanib qolgan otasi Nō’monga ta’nai daşnom tōla kōzlari bilan qarab turgandek bōlaverar, otaning nigohlari zamirida qotgan domangirlik uçqunlarini sezgani sayin bu uçqunlar tōḡri yuragiga qadalayotgan kabi içi ḡaşlanib, siqilaverardi. Axir otaki bor, ōz farzandi arjumandining halovatini, halovatli turmuşga eş-qōş rivoju kamolini ōylamasmi? Kōp bora aytmabmidi axir, er kişiga yaraşiqli kasb-kor payidan bōl deb? Ana, tujjorlikni tut, ham sayohatu ham tijorat deganlaridek, dunyo kezib, oilayu rōzḡoringga barakai baror kiritasan. Şifokor yoki advokatlik ham binoyidek hunar. Bularning birortasi kōnglingga ōtirmasa, ana, jillaqursa, ōzimga ōxşab, yilqi kōpaytirib, yallo qilib yurmaysanmi? Yōq, bu kişim, ōzboşimça bu janob siyosatni tanladilar, taniqli arbob bōlib, xayolidagi orzulari yetovida hayyo-huyt ketdilar! Mana, oxiri nima bōldi – xuddi birgina nobop qaror tufayli kasodga uçragan bankir kabi ne qilarini bilmay şumşayib yuribdi endi!
Ayni mahalda Abdulalimbey bilan Abubakir Çalabi amakilari bōlsa, Xudo bergan çinakam iqtidori – yozuvçilik maslagiga yana qaytişi uçun, astalik bilan Nō’monda raḡbat uyḡotişga urinişar, illo, durustgina qalami bor jiyanlari ayni qobiliyati barq urib, gōzal asarlar bitiş yoşida ekanini ular yaxşi anglaşar edi. Ilk maşqlariyoq Nō’monni Qrim-tatar yoşlari orasida maşhur qilib ulgurgan, uning “Kobelek” va “Sariq lola” kabi hassos şe’rlarini hamon maktab ōquvçilari yod olib yurişganiyu, “Qaldirḡoçlar duosi” hikoyasini esa adabiyot darslarida qiziqib mutolaa qilişlari bejiz emasdi.
Nō’monning xayoloti yana qayta jōş urib, kōnglida yangiça mavzularni qoḡozga tuşiriş raḡbati paydo bōlişi uçun amakilari uni olis yurtlarga – Hindistonu Çin-Moçin, Yaponiya va boşqa jozibador ōlkalarga safarga otlantirişga ham şay edilar, bir vaqtlar Istanbul va Peterburgdagi tahsilini kōtarganlari kabi bu gal ham suyukli jiyanning ijodiy sayohati sarf-harajatlarini ōz gardaniga olişdan ular aslo qoçişmas edi. Faqat Nō’monning ōzi bunga yōq demasa, xorijdan qaytib kelgaç esa biri boşqasidan a’lo yangi asarlari bilan, ehtimolki, hali biror qalamkaş qalamidan tōkilmagan salobatli romani bilan, barça muxlislari qatori, sahovatpeşa amakilari dillarini ham xuşnud qilsa bōlgani!
Kezlevlik boy savdogar Seit Abdu Hoji – Nō’monnig qaynotasi ham xuddi şu fikrda, ammo uning ham bir şarti bor ediki, sayohatdan qaytgan kuyov halitdan hamma orziqib kutayotgan ōşa bōlḡusi kitobining ibtidoyu indallosini aynan uning çorboḡida – hali hukumat tadbiri, hali Qurultoy işlari deb Boqçasaroyu Oqmaçitga qatnayverganidan qizini qaytarib olib kelgan Hojining aynan ōşa çorboḡida – yana qayta ōz zav­jai muhtaramasining mehribon panohida qoḡozga naqşlamoḡi vojib edi. Qaynftaning bunday talabi zamirida ayriça ma’nolar ham bor ediki, olamşumul ḡoyalariga mukkasidan ketgan Nō’mon xotinidan soviy boşlagandek tuyular, bunga sayin boyaqiş ayolning içini tinmay itlar kemirardi: olaḡovur kentlarda kōhlikkina biror inqilobçi qiz bilan ilakişib qolmadimikan, işqilib?
“Topgan gapingni qara-yu, – derdi şunda otasi, – sendan boşqa birortasiga uylaniş niyati bōlsa, Nō’mon allaqaysi inqilobçi qizga emas, maydalaşib ōtirmasdan biratōlasi inqilobning ōzigayoq uylanadi!” Kuyovining esli-huşliyu, odob-axloqli yigit ekanini yaxşi bilgan Hoji şunday gaplar bilan qizini kuldirib, hali yaxşi kunlar kelişini aytib, dalda berib turardi. Parijmi va yo Berlinda muhojirotda yurib, paydar-pay işqiy sarguzaştlaru ayşu işrat bilan andarmon ōris inqilobçilaridan batamom farqli ōlaroq, bu kabi zalolatni Nō’mon aslo ōziga yaqinlaştirmasligi çin haqiqat edi.
Uşbu olis safar rejalari heç qaçon rōyobga çiqmasligini bilsa-da, yaqinlari kōngli uçun “xōp, ōylab kōraman” derdi-yu, ayni talotōp damlarda yolḡizlikda xayollarini yiḡiştirib olişni istab, arqonini uzgudek bōlib ortidan kişnagan arḡumoḡiga ham qaramasdan, daştning olis içlariga boş olib ketardi.
Ba’zan taşvişlarning bariga qōl siltab, Hindistonu Çin taraf ketmasa ham, hartugul qadrdon uyida xonanişin kōmilib olganiça, yuragida yiḡilib qolgan dardlarini jiddiyroq bir asar şakliga solişni ham ōylab qolardi. Şunday qilsa, biratōlasi otasining qoşida bōlib, uning ginalarini ham aritarmidi… Hayhotdek uy va unga yondoş boḡ ham qarovsiz qolibdi. Tahsil paytlari ta’tilga kelganida xuddi şu boḡda kōngil çigilini yozib, ertadan-keçgaça astoydil ter tōkişni sevar, olma daraxtiyu yonḡoq nihollariga şakl berib, ular orasida turfa gullar ōstirmoqçi edi. Atrofini qurşagan haybati uluḡ tabiatning mōjazgina şu bōlagida baravj ōsayotgan dov-daraxtlaru çeçaklarning turfa ranglari uning qalbida dastlabki ilhom jozibasini uyḡotib, ayni şu malohatli borliqqa bitmas oşuftalik ohanglarini qoḡozga muhrlaşiga undagan emasmidi?..

Sariq lola

Ilk bahordan mujda bergan sariq lola,
Koşki bunday sōlmasayding heç bir tong-la.
Gōzal suluv ḡunçang ila andomingni
Har kun sevar, ōpar edim ehtirom-la.
Kōnglimizni çoḡlantirding, sariq lola,
Men-da seni qizḡonamen begonadan
Uzoqlardan, yeru kōkdan kōp sevamen
Quyoşlarning yulduzlarning kōzi yomon.
Sariq lola, boqçamizni şonlantirding,
Oz bōlsa-da, siniq kōnglim çoḡlantirding.
Erta sen ham sindirilib, tark etilib,
Ketar bōlsang bu jahonga neçun kelding?

Bu orada Nō’mon daştning musaffo havolaridan nafas olib, tobora uzoqlab borardi. Ōz xayollari bilan bōlib, butun yuzasi bōylab taram-taram qizḡiş çiziqlar tortilgan havorang xarsangtoş qarşisiga kelib qolganini payqamadi. Oyoqlarida horḡinlik sezib toş ustiga çōkdi. Beixtiyor yana xayollarining davomini boḡladi.
Oxirgi kunlarda uning xayolini aynan bir xil fikr zabt etgandiki, “muhtaram ustod Ismoilbey uning ōrnida qanday yōl tutgan bōlar edi?”
Bundan tōrt sana avval ustod bu dunyoga qōl siltab, baqo yurtiga rixlat qilgan mahal zamon boşqaça edi. Uning ikki şogirdi – Çalabijahon bilan Seydamet Ismoilbey ōgitlarini kōngilga jo qilib, Qrim elining qayta oyoqqa qalqişi çoralarini endigina paypaslab kōrişmoqda edi.
Ismoilbey Ḡaspirali biron-bir yuqori lavozimga va şu mavqedan kelajak heç bir imtiyozlarga zarraça talpingan emas. Qrimga paydar-pay yuborilayotgan kelgindi amaldorlarning baridan qobiliyatu salohiyati har qança yuqori bōlmasin, u paytlar çor hukumati qrim-tatarlarini yuqori rutbalarga aslo yaqinlaştirmas edi.
Ōşandan buyon şugina qisqa vaqt içida kōp suvlar oqib ōtibdi-ya, kōz oçib, yumgunça butun bir davr almaşib ulguribdi. Fevral inqilobi sodir bōlib, uning ortidan podşo ham taxtidan voz keçar ekan, turli-tuman demokratu har xil kadetlar ilgari surgan şiorlarga çin dilidan işongan Çalabijahon va uning izdoşlari Qrim uçun loaqal muxtoriyatni qōlga kiritiş zamoni keldi, deb ōylaşgan edi. Ammo yil oxirlagunça qolayotgan bir neça oy içida vaziyat yanada tez ōzgarib ketişini ular xayollariga keltirişmagan va mana, endi çinakam mustaqillik masalasini kun tartibiga qōyiş masalasi pişib yetilgan edi.
Ōşa qisqa vaqt içida turli majlislarda yuzaga çiqqan keskin munozaralar va otaşin nutqlar Qurultoy faoliyatida parokandalik keltirib çiqarmasligi mumkin emasdi. Oqlar va qizillar, bolşavoy va kommunistlarning har bir nişli sōzi qōrḡoşin ōqlarga dōnib, Qurultoy va tetapoya Qrim hukumatining kōksiga kelib qadalmoqda edi.
Qiş-qirovli kunlarning siyrak tumanlari qoplagan daştning olis uzoqlariga tikilgan kōyi ōz ōylariga asir bōlib Çalabijahon ōtirgan xarsangni gilamdek qalin yōsin qoplab olgan. Nō’mon bu toşni kōpdan buyon ardoqli bir jism deb bilar, illo, sovuq kunlar bōlişiga qaramasdan, xarsang zamirida hamon saqlanib turgan iliq taft uning xayollarini jamlab, vaziyatga tōḡri baho berişiga kōmakçi bōlayotganday tuyular, qalbida mas’um tuyḡular qōzḡatiş bilan birga, allaqanday sinoatli tarzda, ijodiy ilhom çeçaklarini ham uyḡota boşlar edi.

Aynan şu joyda bir paytlar uning yana bir şe’ri tavallud topgan, ōşanda qizil qanot daşt kapalagi ortidan qalpoḡini siltab borayotgan qizaloq çehrasidagi sururdan paydo satrlar tabiiy tarzda daftariga muhrlanib qolgan edi:

Kapalak

Bir kapalak uça-qōna boqçalarda kezardi
Nastarinlar, nilufarlar bu malakdan bezardi.
Oçilgan u oltin ipak qanotlari ḡunçadek
lolalarga ōxşar nozik, inja, hafif şunçalik.
Bir ōquvçi qizça kōrib içiga ōt tutaşdi,
– Endi seni tutaman, deb, qalpoḡini yeçib çopdi.
Kōp quvladi – yetolmadi, qalpoq bilan urolmadi,
kapalakni tutolmadi, boşqa qaytib kōrolmadi…
Çunki u bir yoş ḡunçaga ōpa-ōpa yopişaroq,
Yaproqlarning kōlkasida kōrinmasdan yaşringandi…

II

Nō’mon xonanişinligining birinçi haftasi oxirlarida birinçi qor yoḡdi. Tong sahar yaxlab ulgurgan yerga taraklab urilib, atroflarda sado berib yangragan tuyoq tovuşini eşitib, avvaliga otxonadagi arḡumoq ertalabki sayrga joniqib bezovta bōlyaptimi, deb ōyladi.
Nō’monning ōzi bir paytlar ming azob bilan bazōr qōlga ōrgatib jilovlab olgan va darhol Foriy laqabi bilan siylagan bedov bu dōnon, sohibi ikkovi hademay bepoyon daşt kengliklarida hur şamollarga yōldoş yelajaklarini betoqat kutar, ammo Nō’mon unga egar urmay daşt tarafga yolḡiz ōzi ketayotganini kōrib, domangir pişqirib, yer depsinib qolaverar edi. Ba’zan hojasining bu ḡirromlariga kōnmasdan arqonini uzib, uning ortidan çopib kelar, şunda ham kōngli yolḡizlikni tusagan Nō’mon har safar uni ortiga quvib solar edi. Hojasi kabi qaysar Foriy amri qat’iyga istar-istamay kōnişga majbur qolardi. Eng yomoni, keyingi paytlar uni briçkaga qōşib, Jonkōy şifoxonasiga qatnaydigan bōlişdi. Bunga sabab esa tobora soḡligi yomonlaşib borayotgan katta sohib Ibrohimbeyni tabiblar kōrigidan ōtkazib turiş lozimoti edi.
Avvaliga uzoqdan eşitilgan tuyoqlar tovuşi tobora yaqinlaşar ekan, Nō’monning xavotiri oşib, egniga pōstinni taşladi-da, taşqariga yōnaldi.
Sal naridagi quduq yonida kiçik jussali, ammo tōladan kelgan bir odam otdan tuşib keldi. Nō’mon avvaliga uni tanimadi. Sinçiklab qarab, Jonkōy yaqinidagi Oqsor masjidi imomi Vois Hoji ekanini bildi. Bir paytlar boşqa tolibi ilmlar qatori ōzi ham şu imom qōlida şariat asoslaridan tahsil olgan edi.
Butun qiyofasidan zōr taşviş alomatlari bilinib turgan Vois Hoji salom-alikni ham unutib, şoşa-pişa sōzlandi:
– Hazratim, huzuringizga noxuş xabar bilan kelganim uçun ma’zur tuting… Qizil bolşavoylar Oqmaçitni egallab olişdi… Maslakdoşlaringizni hibsga olib, qatl etişmoqda… Musulmon qōşinimiz mardona jang qilişsa ham ularga bas kela olişmadi… Abobil quşlari qay bir yōllarda adaşib, mōmin birodarlarimizga madadga yetib kela olmagan kōrinadi.
Şum xabarni eşitib, Çalabijahonning yuzlaridan qon qoçdi, peşonasidan reza-reza ter çiqib, ne javob qilarini bilmay jim turib qoldi.
Şajarasi qadim yunoniylarga borib taqaluvçi Hojining asl ismi Barba bōlsa-da, dini Islom panohiga ōtgaç, Vois ismi bilan siylangan edi. Qattiq hayajonlangan paytlari fikrini jōyali uqdirişga qiynalar, şunda qrim-tatarça sōzlarni topolmay, yunoniy kalimalarni qōllay boşlardi:
– Hammani birvarakayiga avaxtaga tiqişyapti. Jonkōy kilsasi papazini ham kuppa-kunduzi hammaning kōz ōngida tutib olib ketişdi. Boşimizga ne kunlar keldi-ya?! Oxiri zamon deganlari şu bōlsami?! – Nō’monning nigohida qat’iy bir qaror uçqunlarini sezib, Vois Hoji sōzlaşdan tōxtab qoldi.
Qrimni talotōplardan asraş maqsadida Qurultoy tarafidan tuzilgan musulmon qōşini qoldiqlari va oq gvardiyaçilarni çekinişga majbur qilib, yanvar oyi boşlaridayoq bolşavoylar Kezlev bilan Boqçasaroyga yaqinlaşib kelişgan bōlsa-da, Qrim Respublikasining sōnggi istehkomi – Oqmaçit bunçalar tez işḡol etiladi deb ōylamagan edi Nō’mon.
– Men darhol yōlga otlanaman! – dedi Çalabijahon va uy tomon yurdi. – Hojim, kiyinib olgunimça siz ham içkarida isinib oling, lutfan.
– Nimalar deyapsiz, hazratim?! U taraflarga yolḡiz borişingiz aslo aqldan emas. – Nō’monning uşbu qaroridan Voizning xavotiri çandon oşdi. – Zamon kōp notinç, yōllarda har turli qalanḡi-qasanḡi yōltōsarlar urçigan payt. Kōringanni qiyratib, uçraganni juvonmarg qilişyapti… Keling, heç bōlmasa Jonkōygaça sizga hamroh bōlay, undan narisi esa – Xudoga omonatdasiz.
Hojasi egarga sakrab minişi qulayroq bōlsin uçun Foriy-arḡumoq xiyol egildi. Yōlga tuşişlari bilan esa imomning qari qirçanḡisi oldida ōzini kōrsatib qōyiş uçunmi, tuyoqlarini namoyişkorona takillatib şahdam ildamlay boşladi. Muftiy ortidan qolmaslikka tirişayotgan Vois Hoji şu damda xatarlarni pisand etmasdan tōḡri Oqmaçit sari yuzlangan Çalabijahonning qarori qat’iy ekaniga amin bōldi.
“Şogirdim tuşmagur ziḡirça ōzgarmabdi, – xayolidan ōtkazdi Hoji iftixor tuyib, – haliyam ōşanday qaysaru ōşanday qat’iyatli!”
Oqçōra masjidiga yetgaç, u yerda kelgusi işlar barori uçun duoga qōllar oçildi:
“Daima devlet, nasibu djennet, xanelerge bereket,
ukyumetimizge devlet, toprak’larыna bereket, askerlerine
kuvet, barыşыk ogrunda muvafak’iyet Alla nasip eylesin.
Amin!”
Duolar ōqilib, xayr-xōş oldidan Vois Hoji yana xavotirlarini izhor qildi:
– Manzilga eson-omon yetib olarmikansiz-a?.. Jonkōyda it egasini tanimay qolgan – jon qayḡusida har yoqdan qoçib kelgan qrim-tataru oq gvardiyaçilar bilan tōlib-toşgan hozir. Hazratim, qaroringiz baribir qat’iy bōlsa, naçora, ne derdim, faqat arḡumoḡingizni kaminaga qoldirib, ōrniga mening qirçanḡimda yōlga otlaning. Dōnon otingiz kōrkamligi yōltōsarning diqqatini tortişi tayin. Xavotir olmang, Foriyni ōzim Buyuk Sōnoqqa eltib qōyaman. Qaytişingizni intiq bōlib kutadi uyingizda. Mening şarti ketib-parti qolgan qirçanḡimdan ayriliş unçalar taassufli emas. Xudo kōrsatmasin, ammo mabodo boşi buzuqlarga duç kelsangizu, otni tortib olişmoqçi bōlsa, zinhor taraddudlanmay qōşqōllab topşiravering, xudoyi sadaqa – joningiz omon bōlsa, bas!..
Şu payt Nō’mon ōziga ayon noxuş ōylarini xayolidan haydamoqçi bōlgan kabi yelkasini uçirib qōydi. Nigohlarida yana avvalgi çaqinlar kōrinib, kōpdan beri ilk bor lablarida tabassum paydo bōldi. Madrasa tahsili damlarida aynan şu Vois Hojining mehrli nigohlari ostida Qur’on suralarini qiroat qilgani yangliḡ şu damda çehrasini ajib nurlar çaroḡon etib turar edi.
Vidolaşmoq istab, Çalabijahon arḡumoqning qaşqa peşonasiga yuzlarini bosgan mahal Foriyning mungli kōzlarida ma’yus yoşlar yiltirab kōrindi.
Nō’mon Jonkōy taraf yōl solib, kōzdan ḡoyib bōlgaç, Foriy ōz ustidagi Hojini uloqtirib taşlamoqçi bōlib, bir joyda yer depsingança uzoq kişnab qolaverdi. Ōz hojasidan ayro tuşgan arḡumoq kōkka sapçiyverib, imomni mayib qilişiga bir bahya qoldi, hojidōppiga ōralgan sallasi yeçilib, yerga çuvalaşdi. Baxayr, oxiri Buyuk Sōnoqqa eltar sōqmoqqa tuşib olingaç, ayriliq qismatiga noçor kōngan bōldi bu asov ot.

III

Yaqin kunlargaça osuda va xotirjam şahar bōlgan Jonkōyda endi baayni bir qiyomat qōpgandi. Maydonu xiyobonlar turli aşqol-daşqollar ortilgan foytunlar bilan tirband, ot ōrniga qari-qartanglaru bola-baqra qōşilgan qōlbola aravalar bu tirbandlikda yōlini topolmay sarosar ediki, tumonat talotōpni kōrgan odam butun şahar bir joyga jamlanib, olaşovur bozorga aylanib qolganmi, deb ōylar edi. Tobora zōrayib borayotgan qiy-çuv, baqir-çaqirlar quloqlarni qomatga keltirgan. Kimdir yōqolib qolgan, yana allakim tiqilinçdan çiqa olmay halak. Imoratlar atrofini mudofaa uçun qum tōlatilgan qoplar bilan tōsayotganu yōl yoqasida handaq qaziyotgan askarlar ham atrofdagi uşbu besaranjomlikni battar zōraytirişadi. Oqmaçitdan çekinib, endi esa Jonkōyda muvaqqat qarorgoh qurib, ōzini Butun Rossiya xaloskori deya e’lon qilgan baron Vrangel qōşinlarining abgor va noçor qoldiqlari edi bu askarlar.
Jonkōy deparasiga yetib borgaç, Çalabijahon egardan tuşib, qirçanḡini jilovidan yetaklab oldi. Yōlda uçragan qoçoq olomon hayqiriqlaridan ot hurkib ōzini har tomonga taşlar, şunda Nō’mon uni bir amallab tinçlantirib olar edi.
Qoçqinlar orasida qrim-tatarlar ham kōp edi. Ularning ayrimlari Nō’monni tanib, ortidan uzoq payt qarab qolişar, ba’zilari esa muftiyni kōrişlari hamono sōnggi umidlari ham sōnib borayotgan kōzlarini aybsinib olib qoçişardi.
Çorasizlik girdobida horib-tolgan qoçqinlarning tartibsiz izdihomi aro bir payt ajabsiniş ovozi yangradi:
– Kōzlarimga işonmayman, Çalabijahon, nahot bu ōzingiz bōlsangiz?!
Nō’mon ovoz kelgan tarafga qarab, Petrogradda fevral inqilobidan sōng qudratga kelgan Muvaqqat hukumatning guberniya komissari Bogdanov ad’yutantini bazōr tanidi – yaqinda polkovnik unvoniga noil bōlgan Rjeşevskiy egnidagi isqirt va titilib ketgan mundiri uning yuqori rutbasiga aslo yaraşmas edi.
Polkovnik yonginasida handaq qaziyotgan askarga ōqtalgan qamçisini ortiga yaşirib, Nō’monga savol yōlladi:
– Qayoqqa yōl oldingiz, tasadduq?
– Oqmaçitga, – dedi Çalabijahon xuşlamaygina.
– Ajalingizdan beş kun burun ōlgingiz kelib qoldimi deyman? – kesatdi yana Rjeşevskiy. – Marks bilan Lenin haromzadalari qilayotgan işlardan xabaringiz bordir?! Vatanparvar ofitserlarni oilalari bilan qōşib, qrim-tatarlaringizni ham, barini birvarakayiga qatli om qilib yotişibdi… Bu xunrezliklar boşida turgan şaytonning urḡoçisi kimligini ham bilarsiz? Rozaliya Samoylovna Zalkind degan bir qanjiq! Benasab bolşavoylar udumiga ergaşib, ota-bobosining ismi-şarifidan ham tonib, ōzini ōzi Zemlyaçka degan laqab bilan siylab olibdi.
– Eşitganim bor… – dedi Nō’mon manglayidan sizib çiqqan ter donalarini artaturib. – Hammaslak safdoşlarim huzuriga ketyapman…
– Millatdoşlaringiz bari şu yerda, – dedi bunga javoban Rjeşevs­kiy yonlaridan ōtib turgan bola-baqralar ōtirgan aravalarga işora qilib. – Şularga qōşilib oling. Olomon qay taraf qoçib jon saqlaşni yaxşi biladi. Ular bilan birga ketsangiz, şoyadki joningiz omon qolsa.
Yoşi ança katta bōlgani uçun ham polkovnik şunday betakalluf sōzlayotganini Nō’mon yaxşi tuşunib turardi. Qolaversa, Bogdanov huzuridagi sōroq mahali uşbu jangarining fe’l-atvorini durustgina tuşunib olgan, şu bois uning bepisand sōzlaridan xafa bōlişni ōziga ep kōrmadi.
Nō’mon jimib qolganini kōrib, polkovnik içki xōrsiniq bilan sōzlariga qōşimça qildi:
– Taassuflar bōlsinki, ōşanda gubernator janoblari huzurida siz bilan murosaga kela olmadik. Bahamjihat ittifoq tuzganimizda edi, qrim-tatar qōşini bilan birgalikda bu qizil marazlarni Qora dengizga allaqaçon çōktirib yuborgan bōlardik. Ay, qaysar janobim-ay!..
– Axir sizlar ōzingiz bizni tinglaşni istamadingiz, qrim-tatarlarning orzu-umidlari bilan hisoblaşiş ōrniga meni hibsga olib, zōravonlik yōlini tutdingiz!
– Ammo jabhaga musulmon polklaringizni yuborişni rad etib, eng oḡir damlarda Rossiyaga yordam qōlini çōzişdan boş tortdingiz-ku! Mana endi buning oqibatlarini ōzingiz kōrib turibsiz – Rossiya bilan birga Qrimingiz ham halokat yoqasiga kelib qoldi…
Şu gaplarni aytib, Rjeşevskiy taassuf izhori tarzida alam bilan qōllarini yoydi.
Gubernator huzuridagi uçraşuvdan buyon soçlariga obdon oq tuşib, ozib-tōzib ketgan polkovnik qiyofasida şu onda ofitserlarga xos salobatu kōrkamlikdan asar ham qolmagan edi.
– Keçirib bōlmas xatoga siz yōl qōydingiz, – dedi yana polkovnik, – harbiy holat qonunlariga kōra Sizni qamoqqa taşlaşga majbur bōlgan bizlar emas.
– Bu aslo xatolik emasdi, – javobga şaylandi şu damgaça ōzini bosib turgan Nō’mon. – Qurultoyimizning tamoyillari aniq-tiniq edi, ya’niki, ōz maqsad-murodlarimizga faqatgina tinç yōllar bilan, kuç işlatmasdan erişdik. Uşbu tamoyillarni osmondan olib bitganimiz yōq, aksinça, tinçlikparvar millatimiz zehniyatining asos in’ikosidir bu. Bizlar turli nayranglarga aralaşişni istamaymiz, kimsa qonini tōkişni ham qat’iyan inkor etamiz. – Nō’mon yonlaridan ōtib borayotgan aravaga ergaşmoqçi bōlib intilgan qirçanḡi jilovini keskin tortib qōydi.
– Kuç işlatmaslik! Tinçlikparvarlik! – Rjeşevskiy kinoya bilan qahqaha otib kuldi. – Xonlar davrida-çi, ōşanda ham qōy oḡzidan çōp olmagan beozormidingizlar? Birgina oḡzaki şakarguftorligu diplomatik xuşmuomala bilan hududlaringizni kengaytirib borganmidingizlar? Bular daryo-daryo qonlar evaziga bōlganini biz bilmaymizmi?..
Şovqin-suron tufayli Nō’mon gohida ovozini balandlatişga majbur bōlar, şunda bu şahar va bu yurt jar yoqasida turgan bir paytda bular ikkovi – çor qōşinlari ofitseri bilan Qrimning asil farzandi – fojia makonining qoq ōrtasida turib olgança ōzaro bahslaşayotganlari unga ḡalati tuyulardi. Ammo Çalabijahon ōzi uçun oḡriqli mavzuni çala qoldirib ketişi mumkin emasdi.
– Xonlar davrida kuç-qudratga tōlgan, kōpçilik erkinu ozod edik. Ammo, Rjeşevskiy janoblari, siz qutqarib qolmoqçi bōlayotgan Çor saltanati Qrimni işḡol etib, bu yurtning erksevar xalqiga kōp zulmlar ōtkazdiki, çorasizlikda tentirab qolgan millatim tōrt tarafga tariqdek soçilib ketdi. Istiloga qadar biz tōrt million edik, endi-çi, endi yuz mingning nari-berisi… Şu sabab biz Qrimni mustaqil deya e’lon etdikki, toki millatimiz asos-tayançi saqlanib qolsin, bu dunyoda benom-benişon yōqolib ketmasin…
Askarlari hamon handaq qaziş bilan maşḡul bōlgan polkovnik Nō’monning sōzlarini tinglab bōlgaç, qōlidagi qamçini bilan iyagini bir qaşib oldi.
– Darvoqe, – dedi u Çalabijahonni yana kalaka qilgisi kelib, – bilasizmi, sizni kimga ōxşataman? Servantesning “Don Kixot”ini ōqigan çiqarsiz?
– Bir emas, ikki tilda – turkçasi bilan rusçasini ōqiganman…
– Afandim Çalabijahon, siz ham ōşa savdoyi ritsarga ōxşab manavi qirçanḡida şamol tegirmonlari bilan olişuvga çoḡlangan kōrinasiz!
– Olişuvga deysizmi? Adaşyapsiz, men kōr-kōrona olişuvga oşiqmayman, hamişa vaziyatga kōra iş tutaman. – Behuda bahsdan ensasi qotgan Nō’mon polkovnikka qōl siltab, yōlida davom etmoqçi bōlgandi, Rjeşevskiy kutilmaganda çakkasiga qōlini olib borib, Çalabijahonga harbiy ehtirom işorasini ado etdi. Buni kōrib turgan handaqdagi askar ham Nō’monni rutbasi uluḡ janob deb bilib, boşliḡining harakatini takrorlagan kōyi qimir etmay turib qoldi.
Çalabijahon ōn qadamlar ham yurmasidan Rjeşevskiy yana bir gapni aytib qolgisi keldi:
– Oxirgi xabardan sizni voqif etib qōymoqçiman. Raqibingiz Ja’far Seydamet baron Vrangel huzurida bōlib, muhtaram Rossiya xaloskoridan qrim-tatarlarini ōz hifzi-himoyasiga olişini sōrabdi. Buning evaziga oqlar harakatiga sadoqatini namoyiş etib, tatar eskadronlarini ham qōmondon ixtiyoriga topşiribdi… Pyotr Nikolayeviç, ōz navbatida, Seydametni barça millatdoşlaringiz rahnamosi sifatida e’tirof qilib, ittifoqdoşlik bitimiga rizolik izhor etibdi. Qalay, bu yangilik siz uçun albatta qiziqarli bōlsa kerak?
– Yana adaşdingiz, – dedi Çalabijahon sōzamol polkovnikdan nihoyat qutuliş istagida otiga minar ekan, – zamirida tayinli biror yuki bōlmagan bu yangilik kaminani mutlaqo qiziqtirmaydi!

IV

Oqmaçitga Çalabijahon Vorontsov boḡi tarafidan kirib keldi. Yangi hojasiga haliyam ōrgana olmayotgan qirçanḡidan tuşib, jilovidan yetak­lab yura boşladi.
Şaharning eng boy fuqarosi sanalgan Qirimtoyev çorboḡiga tutaşib ketgan gulxona uşbu davlatmandning çinakam faxru iftixori bōlib, uning heç keti uzilmas mehmonlari bu yerda jamlangan noyob çeçaklaru turfa şaklli ḡunçalari barq urgan butalar malohatiga oşufta bōliş ilinjida albatta gulxonaga taşrif buyurişlari ōzgarmas an’anaga aylanib qolgandi. Mahalliy gullarga yondoş olis Yaponiya va Hindiston, Çin-Moçin va Afrika savannalaridan keltirilgan ajabtovur çeçaklar ham bu joyni şaharda yagona mōjizalar makoniga aylantirgan edi.
Boḡning ōzi ham ajabtovurlikda gulxonadan sira qolişmas, marmar va xorotoşlar bilan atrofi ihotalangan har turli ajoyibu ḡaroyib daraxtlar gōzallikda ōzaro bahs boylaşayotgandek kōrinar, har xil şakl­larni hosil qilib, buralib-çirmaşgan tanalarini kuzatgança şu yerning ōzida, hatto, handasa ilmidan saboq oliş ham mumkin edi.
Vorontsov boḡiga yaqin kelişi bilan ōtkir tutun hidi dimoḡiga urildi. Boḡ tomondan arraning ḡirillagan ovoziyu boltaning gurs-gurs sadolari eşitilar, ne-ne kōzlarni quvnatgan asriy daraxtlar kesilib, gulxanlarga yem qilinmoqda edi. Alvon tillari osmonga ōrlagança gurullab yonayotgan gulxan atrofida ōrnaşib olgan qizil askarlar olamni boşlariga kōtarib, şovqin-suron qilişardi. Yilda bir bora gullaydigan nilufar çeçaklarini tomoşa qilib, zavqlaniş istagida bōlgan şahar ahlining yaqinlarda ham qadami uzilmas gulxonada endi har yoqni payhon qilib, qizil qōşin otlari kezinişar, tanasi pajmurda etilgan çeçak­larni yamlamay yutişar edi.
Uning ōzi ham bir neça bor mehmon bōlgan uç qavatli çorboqqa yaşil devor oşa mōralab nazar taşlagan Nō’monning kōz ōngida ayançli manzara namoyon bōldi. Bir paytlar qōli oçiq sohibning sahovatpeşaligi timsoli bōlgan mahobatli imorat qaroqçi tōdalar tomonidan xonavayron etilgan, bamisli uşbu muborak xonadon qōriqçilari kabi binoning ikki yonida tek qotgan egizak arslon haykali ham bolta va çōqmor bilan çopilib majruh etilgan, favvoraning marmar jomi ham çil-çil sinib yotardi. Çilparçin idişdan tōlib-toşgan favvora suvlari butun hovlini kōlmak bilan tōldirgan.
Çorboq darvozasi yonida bir juft qurolli soqçi turganidan Nō’mon bu joy musodara etilib, endi yangi hokimiyat qarorgohiga aylantirilganini angladi.
Nō’monning hali esidan çiqqani yōq – bu xonadonga ilk taşrifi çoḡidayoq Qirimtoyev uning barça ḡoyalarini tōla qōllab-quvvatlagan, hattoki qrim-tatarça “Millet” va rusiyzabonlar uçun naşr etiş rejalangan “Golos tatar” gazetalarini moliyalaştirişni ōz zimmasiga olgan edi. Bulardan taşqari, saxovatli Qirimtoyev Çalabijahonning boşqa tadbirlariga ham xayrixoh ediki, Qurultoy işida qatnaşiş uçun Qrimning har bōlgasidan kelayotgan vakillarning barça harajatlarini uning ōzi bajonidil kōtarar edi. Siyosatdan uzoqroq bōlişni istasa ham, Boqçasaroydagi xon saroyida keçgan qizḡin bahslarga şaxsan şohid bōliş uçun yetib kelganini ham yaxşi eslaydi Nō’mon.
“Men uçun ham yangi hayot boşlanib ketsa ajabmas, – derdi u Nō’monga. – Ammo oyoqlaringdan ōt çaqnatib, otaşin şu ḡoyalaring bilan ōttiz yillar avval paydo bōlganingda qani edi… Ōşandayoq senga ergaşib, tamoman boşqa yōldan ketgan bōlarmidim…”
Nō’mon otdan tuşib, çorboḡni çetlab ōtmoqçi bōlgandi, devor panasidan uç nafar qizil askar rōparasiga çiqib kelişdi.
– Hoy tatar, joyingdan jilma! – pōpisali buyruq yangradi.
Askarlar qirçanḡi atrofida aylanib, saḡrisiga şapatilab, ōzlariça xomçōt qila boşlaşdi.
– Eti ustixoniga yopişib ketibdi, – dedi ularning biri taassuf bilan. – Gōştga yaramaydi… Lekin murdalarni handaqqa taşişda asqotib qolar… Buyruqni eşit, tatar, inqilob nomi bilan mazkur ot musodara etiladi! – şu gapni aytib har ehtimolga qarşi Nō’monga miltiḡini ōqtaldi.
Qolgan ikkisi şu zahoti Nō’monning qōlidan jilovni tortib olişdi, noxuşlikni fahmlagan qirçanḡi kişnab, old tuyoqlarini dast kōtarib, osmonga sapçidi.
Yōldagi qaroqçilar haqida astoydil ogohlantirgan Vois Hojining sōzlarini eslagan Nō’mon otni zōrlik bilan yetaklab ketayotganlar ortidan jimgina qarab qolaverdi. Bu zōravonlar Hoji nazarda tutganlaridan kōra manfurroq ediki, talonçiliklarini inqilob nomi bilan, yangi mafkura bahonasida amalga oşirişmoqda edi.
“Heçqisi yōq, – deb ōyladi Nō’mon hovuridan tuşişga harakat qilib, – sayyodlik hunarim hali esimdan çiqqani yōq, nasib qilsa hali çōldan bedovlarning eng zōrini tutib beraman Hojiga…” Ayni paytda istehzoli yana bir ōy xayoliga keldiki, “qadrdon çōllarning baḡriga hali eson-omon qaytib kela olarmikansan?..” Bu yōsin mudhiş ōylar va hadikli xayollaridan çalḡişni istab, qarşisidagi mana şu çorboḡning mehmondōst sohibi – Qirimtoyevni eslaşga tutindi.
Oltmişni qoralab qōygan bōlsa-da, hali tetik va fikr-xayoli turli rejalar bilan limmo-lim Qirimtoyev ōz nasabi haqida kōp ham sōzlayvermas, aziz mehmonlari davrasida suyukli farangi konyagidan urib olgan paytlari ham bu mavzuni doim çetlab ōtar edi. Uşbu sirning astoydil maxfiy tutilişidan içi qizigan ayrimlar uni qorayimlardan desa, boşqa birovlar uşbu farazga qōşilmasdan, Qirimtoyevni armani yoki toḡli yahud – tatlarga mansub kōrişardi.
Nafsilamrini aytganda, şu tariqa birvarakayiga bir neça millatga ravo kōrilayotgan korçalonning donḡi şu vajdan ham ortib borar, şundoq ham qōli oçiq bu zotning uyi har gal turfa xil mehmonlar bilan tobora gavjum bōlaverardi. Qirimtoyevning şaddod tabiati, şodon davralar uçun borini tōkib solişi barçani ōziga batamom rom qilgan edi.
Ōşanda endigina naşr etila boşlagan gazetalar durust sotilayotganini kōrgan qaynatasi Seid Hoji ham Qirimtoyev singari homiylikka ōtgan edi. Qrim inqilobi zafar quçişi va buning ortidan butun yarim orolning mustaqil bōlişi iş odamlari uçun ham, zotan, manfaatli ediki, azaldan sillalarini quritayotgan hadsiz soliqlar, bojxonayu jandarmlarga qōşqōllab uzatişga majbur bōlinayotgan jaraq-jaraq pora pullari yonga qolib, Moskvayu Peterburg va Qozonlik korçalonlar bilan adolatsiz raqobat zulmidan qutulişlari, asosiysi, misqollab jamḡarilgan boylik va butun mol-mulkning istalgan paytda ōzboşimça musodara etiliş xatarlaridan ham biratōla xalos bōlişlari tayin edi şunda.
“Qirimtoyev uning butun oila a’zolari qani? – deb ōyladi. – Çorboḡi inqilob foydasiga musodara etilibdi, ōzini ham omon qōyişmagandir… Qay bir avaxtada qismatini kutib yotibdi ekan boyaqiş?.. E-voh, balki allaqaçon otuvga hukm etilganu, endi bōlsa jasadini Vois Hojining qirçanḡisida handaqqa sudraşayotgan ekan?!”
Şu kabi mudhiş xayollar bilan bōlib, xatarlarni ham unutgan kōyi şahar kōçalari bōylab ketib borardi Çalabijahon. Daf’atan allaqay tomondan pulemyotning tarillaşi, sal ōtmay esa unga javoban miltiqlarning olatasiri eşitildi… Bundan sergak tortib, ōzini simyoḡoç panasiga oldi. Simyoḡoçga yelimlangan bir e’longa kōzi tuşdi:
“Çor armiyasi va oq gvardiyaning barça sobiq harbiy xizmatçilari, ularning oila a’zolari hamda Qurultoyning qrim-tatar faollari diqqatiga! Mazkur zikr etilganlar ism-şarifi, unvonlari va yaşaş manzillari kōrsatilgan holda qayd etiliş uçun rayon revkomlariga ikki kundan keçikmay taşrif buyurişlari şart. Uşbu buyruqni inkor etganlar otuvga hukm etiladi. Bolşeviklar partiyasi MIK opervakilasi – Rozaliya Zemlyaçka. Bolşeviklar partiyasi Qrim gubkomi raisi Yuriy Gaven”.
“Ularga yaşaş manzillari kerak, – deb ōyladi Nō’mon. – Odamlarni hibsga oliş uçun adaşmay kirib boraverişadi şunda”.
Çalabijahonning xayolidan keçgan uşbu farazni tasdiqlagan kabi şu damning ōzidayoq qōşni uydan qōllari orqasiga qayirib boḡlangan, kōzlari qōrquvdan ola-kula bir odamni turtib-surtib taşqariga olib çiqişdi. Ikki qizil askar miltiq qōndoḡi bilan urib, oldiga solib haydar ekan, beçora mahbus sohilga uloqtirilgan baliq kabi oḡzini kappa-kappa oçar, şunda ham emin-erkin nafas ololmay tinimsiz xirillar edi…
Kōçaning bir tomonida bor ovozda “Baynalmilal” qōşiḡini kuylagança qizil qōşin askarlari saf-saf ōtib borişardi. Qarşi tarafni bōlsa, intizomli bu askarlarni kalaka qilgan kabi ola-quroq liboslarga burkanib, kōksini pulemyot lentalari bilan bezab olgan kazaklar tōdasi işḡol qilgandi. Kōz oçib-yumgunça butun Rossiyani aḡdar-tōntar qilib yuborgan inqilobni “yotib qolgunça, otib qol” ma’nosida tuşungan çōgirmali uşbu olomon “Batka Maxnoga şaraflar!” deya ayyuhannos solib, askarlarning “Baynalmilal”ini bosib taşlamoqçi bōlişar edi.
Şu tobda kōz ōngida sodir bōlayotgan tafovutli manzara – bir tarafdan temir intizomga bōysungan askariy qōşin, boşqa tomondan esa ōzboşimçalik va tizginsiz boşboşdoqlikni ōzlariga a’mol bilgan jangari kazaklar tōdasi orasidagi keskin beōxşovlikdan Nō’mon uçun barçasi ayon bōldi. Balki, osmondagi jismlar harakatida sodir bōlgan favqulodda siljiş, ehtimol esa bir turkum sayyoralarning yaxlit çiziqda saf tortib tizilişi – zamonning odatiy oqimini parokanda etib, fazoviy sokinlikka putur yetkazgan edi. Ōzining tabiiy ōzanini tark etgan vaqt ham endi quturib isyon qilar hamda favqulodda bu holat hosilasi ōlaroq, zamin yuzasida isyon ketidan qōzḡalon, qonli savaşlar ketidan yana millionlar yostiḡini quritayotgan qonxōr uruşlarning heç adoḡi kōrinmayotir edi. Evohki, talotōplarning bari bir bōlib, arzimagan tōrt-beş oy mobaynida butun başariyatning orzu-umidlari, istak va intilişlarini barbod etib, orziqib kutilgan yangi asrni endi zimis­ton bulutlari batamom va beomon çulḡab oldi!
Mustaqil Qrim davlati barpo etişlari uçun tarix Çalabijahon va uning izdoşlariga aynan şunday qisqa fursat taqdim etgandi. Ammo, bolşavoylar qōşiḡida kuylanganidek, na şoh, na Xudo va na qahramon bunday muxtasar vaqtda uluḡ bu niyatni rōyobga çiqara olmasdi, illo, tizginsiz vaqt betōxtov ōtib bormoqda, toki uning ōzi xalqob qonlar simirib, taşnaligini batamom qondirib tinçlanmagunça, junbuşga kelgan bu zamonni heç bir kimsa jilovlay bilmasdir…
Bir paytlar şovqin-suronli şahar bozori devori ortida Çalabijahon qum va axlat bilan bilinar-bilinmas kōmib qōyilgan jasadlarni kōrdi. Murdalardan kōngilni ozdiruvçi badbōy hid taralar, Nō’mon xuddi şunday qōlansani Qirimtoyev çorboḡiga tutaş Vorontsov boḡi atrofida ham tuygan edi…

V

Bozorni tezroq ortda qoldiriş istagida qadamiga çuv soldi, ozroq yurib, yaqindagina Xalq uyi degan nom bilan maşhur bōlgan bino qarşisiga yetib keldi. Oxirgi tōrt-beş oy miyonasida bu bino yomḡirdan keyingi qōziqorin kabi urçigan turfa siyoqli firqalarga boşpana bōlgan, kadetlaru sotsial-demokratlar, bolşavoylaru işçilar partiyasi aynan şu joyni qarorgoh qilib olişgan edi. Mahalliy şaroitdan kelib çiqilgan ayrim juz’iy farqlarni aytmasa, ularning dasturlari Petrograddagi şu nomdagi partiyalar hujjatlari bilan aynan bir xil edi.
Endi esa Nō’monning qarşisida şu kunlarda keçgan ayovsiz janglardan sōng vayron etilgan, devorlarini ōq va snaryadlar ilma-teşik qilgan xaroba imorat namoyon bōldi. Binoning hali butun saqlanib qolgan sōl qismi oldida qizil askarlar soqçilikda sergak turar, bundan Oqmaçit revkomi şu yerga joylaşibdi, deya çamaladi Nō’mon.
Çalabijahon bilan Ja’far Seydamet orasida kōpdan buyon pinhon tarzda çōḡlanib turgan nizo aynan şu bino tufayli nihoyat alanga olib, har ikkisining qaraşlari ōrtasidagi tafovutlarni bir zumda yaqqol namoyiş qilib qōygan edi. Ali Bodaninskiy singari ziyrak Qurultoy a’zolari ham, nafsilamri, uşbu nizoni avvalroq sezmay doḡda qolişgandi. Nō’mon milliy hukumat raisi kabi serḡalvayu serdolḡa vazifani zimmasiga olar ekan, aynan ustod Ali unga jōyali maslahatlar berib, zalvorli yukining oḡirligini sezdirmay kelar edi.
Har narsada manfaat masalasini ustun qōyişga mukkasidan ketgan Seydamet qulay fursat yetib kelmaguniça ōy-qaraşlarini baralla aytib, rejalarini eldanburun oşkor etmaydigan damdōz bir odam edi. Xalq uyiga egalik qiliş masalasi atrofida bahsu munozaralar ayni qizigan kezlar Seydamet aksar Qurultoy iştirokçilarini ōz tarafiga oḡdirib oliş payti yetdi, deb hamlaga ōtdi.
Nō’monda siyosiy arbobning sovuqqon mulohazakorligi bilan ijodkorlarga xos ta’sirçanlik va hissiyotlarga qaramlik omuxtalaşib ketgan ediki, kōp hollarda bu narsa istalmagan muammolarga bois bōlib qolardi. Xuddi şu tariqa, hukumat ta’sis etilganidan sōng Çalabijahon barça partiyalarni haydab çiqarib, Xalq uyiga komissariat a’zolarini joylaştirişga qaror qildi. Ōz zamonasi me’morçiligining yuksak kōrinişlarini ōzida namoyon etib, nozik did bilan barpo etilgan uşbu imorat Nō’monning nazdida qrim-tatar xalqining uyḡoniş davri timsoli bōlib kōrinar, Boqçasaroyda qad kōtargan xon saroyi asrlar oşa qudratli sulolaning mustahkam barqarorligini tamsil etgani kabi, yangi Qrim-tatar hukumati aynan şu joyda ōrnaşmoḡi Çalabijahon uçun şak-şubhasiz bir zarurat edi.
Inqilob dolḡalarida tavallud topgan turli-tuman partiyalarga nisbatan aslo toqatli bōlmagan Seydamet, kutilmaganda Çalabijahonning uşbu qaroriga norozilik bildirib, uni kōppartiyaviylik, erkin saylov hamda firqalarning ōzaro tengligi kafolatlangan Qrim Qomusini qōpol tarzda buzişda aybladi. Seydametning yana ta’kidlaşiça, Xalq uyining tortib olinişi, boşqalar nazdida, “Milliy firqa” va Qurultoyning yarim orolda yakkahokimlik diktaturasi ōrnatiş harakatlari sifatida talqin etilar ekan. Buning oqibati xatarlidir, dedi ōşanda Seydamet, çunki Çalabijahon hukumatini ḡanim deb kōra boşlagan boşqa firqalar Qurultoyga qarşi birlaşib, fuqarolar uruşini boşlab yuborişlari ham heç gap emas…
Çalabijahonni qaroridan qaytarişga çoḡlangan Seydamet, taassuflar bōlsinki, uzoq yillik dōstining fe’l-atvoridagi şoirona qaysarlikni, atrofidagi maslakdoşlarining ham jōyali fikrlariga qaramasdan, ōz maqsadi tomon ōjarlik bilan ildamlab boriş kabi sobitqadamlik xususiyatini inobatga olmadi.
Ja’farning inkorlariga qasdma-qasd, Çalabijahon ham çekinişni aslo xayoliga keltirmadi. Xalq uyini Hukumat qarorgohi deya uzil-kesil e’lon qiliş masalasi uning uçun iş kabinetlariyu yozuv stollariga egalik qilişdan kōra yuksakroq narsani – hokimiyat timsolini anglatardiki, uşbu tadbirning amalga oşişi – qrim-tatarlarning uzoq yillik ozodlik kuraşi ōz mantiqiy yakunini topgani bilan barobar edi.
Seydamet va uning tarafdorlari ogohlantirayotgan fuqarolar uruşi xatarlariga javoban, agar lozim bōlsa, bōlḡusi hukumat uyini qurol yordamida himoya qilişga tayyor ekanini baralla izhor eta boşladi Nō’mon. Nafsilamri, bu yōsindagi xatarnok fikrlarning asil taşabbuskori Qrimning ilk kommunisti – Firdavs-bolşavoy ediki, Moskva va Petrograd inqilobçilari revkom ehtiyojlari uçun zarur inşootlarni heç ikkilanmay tortib olayotganlarini Çalabijahonga aynan şu fitnakor muttasil uqdirib kelayotgan edi. Qurultoydagi ōz tarafdorlarini Çalabijahon markazçilari bilan birlaştirişni kōzlagan uşbu sōlqanotçi radikal, şu tariqa, bolşeviklarning işonçli usulini – “avval tōs-tōpolon uyuştiraver, qolgani bir gap bōlar” qabilidagi qabih ōyinni qōllayotgan edi. Firdavs bu bilan qōşimça vaqt yutmoqçi ediki, Petrogradda boşlangan inqilob tōfoni hademay Qrimga ham yetib kelajak va şunda Çalabijahon tarafdorlariyu ḡanimlarini ham pōrtana içra biratōla juvonmarg etajak.
Nō’monning barça urinişlariga qaramasdan, Seydamet ham ōz fik­rida qat’iy turaverdi. Qurultoy içida, şuningdek, komissarlar orasida ham uning tarafdorlari soni oşib borayotganini kōrgan Nō’mon uşbu masalaga keyinroq, qulay fursat topilganda qaytişni kōngliga tugib qōydi.
Gohida yoşligi tufayli xatolarga yōl qōysa-da, ammo hokimiyat uçun kuraşni avvalo ōz xalqining ozodligi uçun kuraş deb bilgan Çalabijahondan farqli tarzda, avvaliga bildirmasdan imi-jimida iş yuritgan mansabparast Seydamet ōz istaklari yōlidagi harakatlari jilovini qōyib yubordi. Rossiyada şitob bilan sodir bōlayotgan voqealar rivoji Qrimda hokimiyatni ōz qōliga olişi uçun, kōp imtiyozlarni va’da etuvçi şirin xayollari rōyobini yuzaga çiqarişi uçun ayni bop vaziyatni paydo qilgan bōlib kōrindi unga…
Ammo ōzgarişlar ilmidan saboq olgan beqaror tarix, ne ajabki, rōyobsiz va’dalar berib, orzu qilingan yōldan tamoman ōzga tarafni ixtiyor etişga moyil tarix baayni kalaka qilayotgandek, bandalar orzu-niyatlarini barbod etişga hamda saodatli kunlar umidini yōqqa çiqarişga qodir ekanligini na Çalabijahon, na Seydamet va na ular ikkovining safdoşlari hali bilişmas edi.
Atrofda kun oşa sodir bōlayotgan evrilişlar, vaziyat taqozosiyu Seydametning tarafdorlari bilan keçgan qizḡin bahs-munozaralar bois Çalabijahon ham, Qurultoy saflari yaxlitligini saqlab qoliş ilinjida, qisqa fursat içida bir neça bor ōz ḡoya va şiorlarini ōzgartirişga majbur bōldi. U norozilar guruhi bilan murosa yōllarini izlar, umumiy maqsad yōlida Xalq vakillari ittifoqi a’zolariyu mahalliy millat delegatlarini va hatto bolşavoylarni ham hukumat tarkibiga kiritişga rozi edi.
Ammo endi sarosima içra qolib, xato ketidan xatoga yōl qōya boşlagan Çalabijahonning har qanday taklifini keskin rad qiliş yōliga ōtib olgan Seydamet tarafdorlari uşbu ḡoyani ham dastaklamadi.
Kōpçilik Qurultoy a’zolarini ōz tomoniga oḡdirib olgan Seydamet endi Çalabijahonni butunlay yakson etişga qaror qilgandi. Qaror qilar ekan, hokimiyatni qōlida saqlab qoliş yōlida eski qadrdoni Nō’mon quruq va’dalar berib, turli ḡalamis ōyinlarni ōziga ep kōrmasligini va şu bois ham iş oson kōçişini Seydamet yaxşi anglar edi. Xuddi şunday bōlib çiqdi ham – qrim-tatar xalqining mustaqillik orzulari rōyobi haqqi Çalabijahon barça vazifalaridan iste’fo berdi va barçasiga qōl siltab, suyukli Buyuk Sōnoqqa – qadrdon daştlarining sukunatlari baḡriga yōl oldi…
Oradan ōn kun ham ōtar-ōtmas esa Sevastopol dengizçilari kōmagida Firdavs bolşeviklari Qurultoy va unga qōşib Qrim hukumatini ham tarqatib yuborişdi…
Mana endi, oyoḡi osmondan bōlib, vayronu xaroba etilgan Oqmaçitga qaytib keldi. Kōçalardan yurib, Spiro bosmaxonasi qarşisidan çiqdi. 1881 yili Ismoilbey Ḡaspirali qalamiga mansub va turkiyzabon ziyolilar orasida kōp maşhur bōlgan “Rossiya musulmonlari” risolasini çop etgan mazkur naşriyotda yaqinlargaça ham Qurultoyning har ikki gazetasi naşr qilib kelinardi.
Bosmaxona eşigi yonida ayozdan depsinib turgan soqçiga kōzi tuşdi. Nariroqda kōpdan taniş mahalliy qōriqçi Velijonning qorasini ham kōrganday bōldi. Bu jonkuyar xodim işxonasidan xabar olgani kelgan, çoḡi.
Çalabijahonni kōra solib, Velijon uning qarşisiga oşiqdi.
– Hazratim, ne kunlarga qoldik-a?! – diydiyo qila ketdi keksa qōriqçi. – Manavi kelgindi meni ōz bosmaxonamdan haydab soldi! – dedi qizil askarga işora qilib. – Axir bu yerda neça yil halol rizq terib işladim. Mana ōzingiz guvohsiz, gazetalaringizdan biror nusxani heç kim kōzimni şamḡalat qilib olib ketolmasdi. Endi hammasi bitdi, hammayoq turgan-bitgani zarar-zavol!
Nō’mon yōllarda kōp urinib qolganini endi sezib, Velijon jimib qoldi.
– Rangingizda rang qolmabdi… Uyim uzoq emas, aziz mehmonim bōling. Xudoga ming qatla şukr, uyimni hali tortib olişgani yōq, xotinim ham, qizlarim ham eson-omon…
Bu talotōp kunlarda qadrdon kimsani uçratib qolganidan ōzida yōq şodlangan Velijon Çalabijahonni quçoqlab oldi, sōng ikkovi daraxtlari ōtin qilib kesilgan xiyobon oralab uning gōşasi tomon yurib ketişdi…

VI

Uyga kelib xontaxta atrofiga ōtirişlari bilan, Velijonning zav­jasi issiq qahva keltirdi, bu qadar aziz mehmon taşrif buyurganidan iymanayotgan ayol, ayni paytda odamovi bōlib kōrinmaslik uçun, asta sōzlandi:
– Hazratim, qizlarimizni çekka qişloqqa, aqrabolarimiz panohiga jōnatib yubordik…
– Zamon notinç… – dedi Velijon ham suhbatga qōşilgan bōlib. – Kōp noxuş xabarlarni eşityapmiz, hujjat tekşiriş bahonasida askarlar yoş qizlarni tutib, badnom qilişyapti ekan. Şunga yurak oldirib qōydik. Bundan ortiq isnod bormi axir…
Velijon endi atrofga bir-bir alanglab piçirladi:
– Xabaringiz bormi-yōqmi, Oqmaçitni qizillar bosişidan sal oldin Ja’far Seydamet qoçib ketibdi…
Çalabijahon ōzini xotirjam tutişga tirişib, darhol sōradi:
– Qayoqqa ketibdi, bilarmisiz?
– Bunisi yolḡiz Xudoga ayon. Hartugul, Turkiya yoki Ruminiyaga bōlsa kerak – bundan boşqa yōl ham yōq. Avvaliga kōplarimiz bolşavoylar bizni oqlardan muhofaza qilişadi deb işongandik. Endi bōlsa, bu qizillar Seydametni izlab yurişibdi, u haqida bilganlarni ōlim tahdidi bilan qōrqitişmoqda. Aytişlariça, Firdavsning odamlari Ja’farning bir neça yaqinlarini garovda tutib turişganmiş. Qoçoqni topib berişmasa, beçoralarning kuni bitdi endi. Hazratim, – deya Nō’monning qōllarini dōstona qisib qōydi, – siz ham fursat borida bexatar biror yoqlarga ketganingiz ma’qul…
Sōnggi qultum qahvani içib, Nō’mon bir nafas ōylanib qoldi, sōng uy sohibiga yuzlandi:
– Maslakdoşlarimni kulfatda yolḡiz taşlab keta olmayman, boşimizga neki kelsa – birgalaşib kōraveramiz…
– Albatta, hazratim, sizni tuşunaman, – bu sōzlardan ma’yuslandi Velijon. – Bu qaroringizda ham bir xayr bordir…
Sōnggi kunlarning noxuş xotiralari kōz ōngida jonlangan Çalabijahon uşbu mavzuni ortiq davom ettirgisi kelmadi. Mehmonning kayfiyatini sezgan mezbon ham sukutda jim qoldi. Oraga çōkkan sukunatni nogahon taşqaridan eşitilgan ovozlar buzdi – kimdir darvozani gursillatib muştlayotgan edi.
Ōtakasi yorilayozgan Velijon xotiniga “xabar ol!” ma’nosida işora qildi…
Hayal ōtmay ikki nafar qizil askar hamrohligida jingalak soç bir odam kirib keldi. Bu kimsa asli Ōrta Qrimlik ekanini Nō’mon uning lahjasidan darrov angladi. Inqilobiy urfga kōra, hojidōppi ōrniga furajka kiyib olgan odam, içkaridagi boobrō kişini kōrişi hamon furajkasini beixtiyor yeçib, qōlida ḡijimlagança hayallab qoldi. Keyin hijolati zōridan şoşa-pişa allanarsa deb bidirladi.
– Hoy, tatar, bidirlaşingni qōyib, odamga ōxşab rusça gapir! Senlarni bu tilingda baloniyam uqib bōlmaydi. – Askarlardan biri ōzlari bilan kelgan bu kişini jerkib berdi.
Bunga javoban Nō’monning jahli çiqqanday bōldi:
– Bizda qonun bōyiça ikki tillilik – qrim-tatar va rus tili…
– Inqilobiy hukumat barça qonunlaringni bekor qildi, – deb Çalabi­jahonning sōzini çōrt kesib taşladi askar.
Vakil boşqa bir oḡiz sōz demasdan, Çalabijahonga bir maktub tutqazdi.
Nō’mon ham indamay xatni oçib, bu – Tavriya gubkomi boşliḡi Yu.P.Gaven huzuriga – Sevastopolga sōroqqa zudlik bilan yetib borişi lozimligi ma’lum qilingan çaqiruv ekanini bildi. “Bundan çiqdiki, — deb ōyladi Nō’mon, – Jonkōydan beri ortimdan kuzatib yurişgan ekan-da…”
Ortiqça savollarga ōrin qoldirmasdan, maktub keltirgan uçovlon taşqariga yōnalişdi.
– Sizni yolḡiz yubora olmayman, – dedi Velijon noxuş bu taşrif Çalabijahonga ziḡirça ham ta’sir qilmaganidan ajablanib.
– Taşviş çekmang, taşqarida turganlar meni sira yolḡizlatib qōyişmaydi, – hazillaşgan bōldi Nō’mon. – Boşingizni xatarga tiqmang, meni uyida yaşirib yurgan deb ayblaşmasin sizni. Yangi hokimiyatga yoqiş uçun Firdavsga ōxşaganlar ōz birodarlarini sariq çaqaga sotişga ham tayyor.
Nō’monni olib ketiş uçun kelgan boyagi qurollilar kutib turişgandir, degan çamada taşqariga çiqib boqişsaki, kōçada heç zoḡ yōq edi.
Ikkovi bu holatga hayron bōlib turgan payt sal narida pulemyot tarillaşi, ketidan esa yaralangan birovning jon aççiḡida qiçqirgani eşitildi. Aftidan, qōriqçilar ōşa tarafga çopib ketişgan çiqar.
Nō’mon bilan Velijon ikkisi askarlarni kutib, darvoza qarşisida jim turib qolişdi. Noqulay sukutni Velijon buzdi:
– Hozir it egasini tanimaydi. Boyagilar ōqqa uçişgan bōlsa qaniydi… Hazratim, haliyam keç emas – Sevastopolni qōyib, Turkiyaga keting. Xudoyimning ōzi yōlingizni oçyapti, axir!..
Qaysarlik qilib, uning ortidan tergovga borib yurmasin, degan ōyda va haliyam soqçilardan darak yōqligidan ajablanib, Velijonni tinç­lantirgan bōldi Nō’mon:
– Turkiyami yoki Ruminiyagami ketişimni obdon ōylab kōray, keyin albatta sizga xabar qilaman.
– Ōylanib ōtirmang – albatta Turkiyaga yōl oling! – astoydil kōn­dirmoqçi bōldi mezbon. – Baron Vrangel bu qizil battollarni Qrimdan albatta quvib soladi. Ana ōşanda bexavotir qaytib kelaverasiz. Haqqingizga duo qilib, eson-omon qaytişingizni intizor kutamiz…

VII

Velijon bilan xayr-xōşlaşgaç, sal naridagi xiyobonga borib, Nō’mon yana piça kutib turdi. Boyagi qorovul-askarlar halloslab qaytib kelişib, Velijonning uyiga yana bostirib kirişlari, Çalabijahonni topolmagaç esa uy egasini aybdor qilişlaridan xavotiri bor edi.
Sōnggi yarim yil içida Nō’monni ikkinçi bor Sevastopolga sōroqqa çaqirişmoqda, u yoqqa borar yōlni şundan yaxşi eslab qolgandi. Yana bir oz kutib, askarlardan darak bōlavermagaç, şaytonga hay berdi-da, Sevastopolga ōz ixtiyori bilan, yōlovçi ulovlarda yetib olişga qaror qildi.
Muvaqqat hukumat guberniya komissari Bogdanov huzuriga çaqirilgan ōşa iyul oyida Qrimdagi vaziyat hozirgidan boşqaça, odamlar ōzlarini bugungidan kōra ança erkin sezişar, hademay yetib kelajak hurlik epkinlari ularning asriy orzularini şaksiz rōyobga çiqarajakdek umidli muhit hukmron edi. Uni Sevastopolga eltayotgan hibs maşinasi ortidan arḡumoqlarda yelib borayotgan ōnlab maslakdoşlari çehrasini aynan şu hurlik şu’lalari nurafşon etgan, çavandozlarga boşçilik qilgan kimsa esa Istanbuldagi toliblik davridan qiyomatli dōsti Ja’far Seydamet edi.

Qōllarida Qrim Respublikasining kōk yalovini hilpiratib yelayotgan çavandozlar Nō’monni asir olgan qōriqçilarni mazax qilayotgan kabi ulovni har tarafdan iskanjaga olgan kōyi, ōz rahnamosini zinhor yolḡizlatib qōymasliklarini izhor etişar edi.
Oqmaçit yōlida tasodifan duç kelgan polkovnik Rjeşevskiy Nō’monning xayolida ōşa safar xotiralarini yana jonlantirib yubordi. U paytlari gubernator yordamçisi bōlgan Rjeşevskiy, deraza ortida otlarini gijinglatib xayqirayotgan tumonat olomonni kōrib, çakana xavotirga tuşmagandi. Qurultoy qarori bilan taşkil etilgan musulmon polklarini Birinçi jahon uruşi janggohlariga yuborişga rozilik bermagan Çalabijahon davlatga xiyonatda ayblanayotgan, muvaqqat hukumatning uşbu harakatlaridan keskin norozi bōlgan qrimliklar esa, mana endi, har qanday çoralar bilan ōz yetakçisini qutqarib olişga azmu qaror qilişgandi.
Yuksak mansabiga yaraşmagan kōrimsiz Bogdanovni dastlab kōrgan mahaliyoq bu amaldorning zōrma-zōraki vazminligiyu yuzaki qattiqqōlligi faqat zarurat tufayli ekani va aslida uning kōnglida Çalabijahonga nisbatan xayrihohlik yaşirin ekanini sezgandek bōldi. Bogdanov uni xiyonatdan tortib, kurakda turmaydigan boşqa gunohlarda ham ayblaşiga qōyib berişga, sōngra esa ōzi hamlaga ōtişga qaror qildi.
Qirqqa tōlar-tōlmas bir dasta xastaliklarni orttirib olgan Bogdanovni xizmatdoşlari qat’iyatli va jasur kişi tarzida ta’riflaşar, aslida esa kōngilçanlik xislatlari tabiatiga begona bōlmagan bu odam ayni paytda qrim-tatarlar orasida ham yaxşi nom qozonişga intilardi. Uning bu intilişlarini yaxşi bilgan Çalabijahon gubernator qarşisida oddiy odam emas, balki mahalliy xalqning muhtaram rahnamosi ōtirganini kōrsatib qōymoqçi bōldi.
Nafsilambri, hozir, ayni şu tobda qarşisida ōtirgan bu odam turli ilmu bilimlar haddisini olgan ziyoli ekani, ustiga ustak, ōz xalqini zolimlar istibdodidan xalos etiş yōlidagi orzularidan aslo voz keçmaydigan millat yetakçisi ekanini Çalabijahon işi yuzasidan yiḡilgan hujjatlardan Bogdanovning ōzi ham yaxşi bilar edi.
– Tatar polklarini mamlakat mudofaasiga yōllaşni rad etib tōḡri yōl tutdim, deb ōylaysizmi? Axir Qrim yagona Rossiyaning bir bōlagi emasmi haliyam? – deya dastlabki savolini berdi mulozim, ayni paytda ziyrak suhbatdoşi uning ovozidagi soxta ohanglarni sezib qolişidan çōçinqirab.
Nō’mon şu qabildagi mujmal savollarni kutganidan ōzini yōqotib qōymadi:
– Gubernator janoblari, avvalo masalaga bir oz oydinlik kiritişga ijozat bersangiz. Oddiy bir fuqaro emas, balki Qurultoy va Qrim hukumati saylovlarida iştirok etgan kōpçilik aholini tamsil etayotgan arbob qarşingizda turganini yaxşi anglayapsiz, deb ōylayman. Ya’nikim, Qrim xalqining yetmiş foizdan ortiḡi işonç bildirgan bizlar jondan aziz farzandlarimizni, otalarimizu oḡa-inilarimizni imperialistik qirḡinbarotga yubormaslikka qaror qilgan ekanmiz, demak, biz xalqimizning irodasini ado etdik, xolos. Işonçingiz komil bōlsinki, men va mening safdoşlarim bundan buyon ham tinçliksevar xalqimizning istak-irodasidan ziḡirça ham oḡişmaslikka intilamiz, – dedi Bogdanovning sinçkov kōzlariga tik qarab Çalabijahon. Sōngra, bu yerda yangrayotgan har bir sōzni oqizmay-tomizmay yozib borayotgan Rjeşevskiy tomon ōgirildi: – Mening uşbu sōzlarim asil ma’nosidan kōra ḡayriça talqin etilmas, deb umid qilaman.
Bogdanov inqillab ōrnidan turdi. Devorning qoq yarmini egallagan Qrim xaritasi yoniga kelib, qalam bilan bir joyiga belgi qōydi. Sōngra Çalabijahonga keskin burilib sōzladi:
– Ammo ōzingiz bir ōylab kōring, uruş jabhalarida harbiy mahoratini oşiriş ōrniga, kazarmadan çiqmay parokanda bōladigan uquvsiz qōşinning nima keragi bor?
– Fevral inqilobi va buning ortidan podşoning taxtdan voz keçişi biz qrim-tatarlarni ruhlantiribgina qolmasdan, boşqa kōlamdor ōzgarişlar tomon ilhomlantirdi ham. Ammo, ōzingizga yaxşi ma’lumki, tuzum va hokimiyat almaşinuvi jarayonida heç bir qonun-qoidalarni e’tirof etmaydigan turli buzḡunçi kuçlar ḡimirlab qolişadi. Qrimning ham boşiga şunday kunlar kelgaç, bilagida kuç-quvvati bor azamatlarni saflarimizga çorladikki, millatidan qat’i nazar barça fuqarolarimizni talon-toroj va boşqa har qanday jinoiy harakatlardan muhofaza etsinlar.
E’tiroz bildiriş muşkul bu sōzlarning samimiyligini içida sōzsiz e’tirof etib ōtirgan Bogdanov mansabi taqozosi yuzasidangina yana Nō’monga yuzlandi:
– Çor hukumati sizga nima yomonlik qilganini baribir tuşuna olmayapman, axir!
Gubernator sōzlarida kōngilçanlik ohanglarini ilḡadi Nō’mon va bundan ruhlanib, endi fikrlarini yana ham oçiq-oydin bayon qila boşladi:
– Ōzingizni soddalikka solmang, janob. Bitta menga emas, butun xalqimga yomonlik qildi. Bir yuz qirq yillik istibdodga, asriy qatli omga sabr qilib, isyonu qōzḡolonlar kōtarmay, faqat Yaratgan marhamatiga umid bilan çidab yaşadik… Mayli, hissiyotlarni yiḡiştirib, Sizning çor hukumatingiz xalqimga nisbatan qilgan jinoyatlarini lōnda qilib aytib beray. Sōzlarimning çinligini çor oxrankasi arxivlaridan tekşirib olişingiz mumkin… Birinçi jinoyat – islomiy udumlarimizni ado etganimiz tufayli bizni muttasil hibs va jazolarga duçor etdingiz. Bundan maqsad qalblarimizdan muqaddas dinimiz ruhini sidirib taşlaş edi. Ikkinçi jinoyat – markaz qarorlarini bajarişga tōsqinlik qilyapti, hatto aholini isyonga çorlamoqda, degan asossiz ayblovlar bilan ulamolarimizga zuḡumlar qilindi. Ularning uylarida, maçit va mad­rasalarda ta’qiqlangan adabiyotlar saqlanmoqda degan bahonalar bilan noqonuniy tintuvlar ōtkazilişi odatiy holga aylanib qoldi. Uçinçi jinoyat – har bir musulmon uçun farz bōlgan muborak haj ziyoratiga ham ta’qiq qōyildi. Tōrtinçi jinoyat – maçit imomlari, madrasa mudarrislari tayinloviga, hatto muftiylar sayloviga ham surbetlarça aralaşa boşladingizlar. Maqsadingiz – muftiydan tortib, toki olis qişloq maçitining oddiy bir imomi ham aynan sizning yōriḡingizdan çiqmas odam bōlsin, ummatning kayfiyatlaridan, odamlar orasida yurgan gap-sōzlardan oxrankani boxabar qilib, ōz qavmdoşlari orasida qabihona josuslik qilsin… Beşinçi jinoyat – turli bahonalar bilan Qurultoy faoliyatiga tōsqinlik qildingiz, qrim-tatarlarning yiḡiliş va anjumanlari ōtkazilmasligi uçun astoydil turli qutqular uyuştirdingiz. Zoriqqan va yōqsil kambaḡallarga kōmak beriş maqsadida tuzilgan xayriya taşkilotlarini ham tinç qōymadingiz, beozorgina bu jamiyatlarni ham quvḡinga duçor qildingiz… Xalqning sabr-kosasi tōlib, çirkin bu saltanatning qōlansa iskanjasidan ajralib çiqiş yagona maqsadiga aylanişi uçun men sanab ōtgan şularning ōzi kifoya emasmidi?! – şularni aytib Çalabijahon ōrnidan dast turdi.
– Davom etavering, – dedi gubernator, – ammo bu işlarning barçasida yolḡiz kaminani ayblamasangiz durust bōlardi. Men xalqingiz orzu-umidlarini bilişni va qōlimdan kelsa, işonçini qozonişni istardim. Bōlar-bōlmas jazo çoralariyu ta’qibga olişlarni xuşlamayman. Ha, ayovsiz uruş davom etmoqda va ōzingiz aytgandek, soxta vatanparvarlik ayyuhannoslari oqibatida oddiy odamlarning osuda hayoti xatar ostida qolib, atrofda buzḡunçiyu kallakesarlarning kuni tuḡib qoldi. Taassufki, bularni jilovlaşga qōlimiz kaltalik qilyapti…
Nō’mon yana joyiga ōtirib, diqqatini jamlab, sōzlarida davom qildi:
– Mabodo çor amaldorlarining kōrsatmalariga quloq solmasdan, ularning aytganlarini bajarişmasa, ulamolarni osongina panislomizm va panturkizmda ayblayveriş urfga kirdi. Bu gaplarga yetarli asoslarim bor, ōzim ham bir emas – ikki madrasada tahsil kōrganman… Bu ham mayli, qrim-tatar farzandlarining kelajagini ōylab, ular ham taraqqiy topib borayotgan dunyo bilan hamqadam bōlişsin, degan yaxşi niyatlarda taşkil etmoqçi bōlingan yangi uslubdagi maktablar faoliyatiga ham muttasil tōsqinlik qilindi. Muallimlar ta’qibga olinib, kōplarini yarim orolning ovloq joylariga surgun qilindi. Ne-ne azob­lar bilan yōlga qōyganimiz – qrim-tatar tilida çop etila boşlagan naşrlarimiz ustidan ōrnatilgan beayov tsenzura va bu gazetalarning dam-badam yopib qōyilişi-çi? Bularning bari xalqimizni qoloqlikda uşlab turiş, jahon tamadduni yutuqlaridan benasib qoldirib, zamonaviy bilimlarga zinhor yaqinlaştirmaslik muddaosini kōzlab qilingan manfur harakatlar edi. Çorizm uzoq yillar davomida yuritib kelgan siyosatning mohiyati şudir. Ōz tariximiz va milliy ōzligimizni zōrlab unuttiriş uçun esa yana bir tadbir qōllandiki, bunday muttahamlikka mahalliy hindularga qiron keltirilgan ōşa Amriqoda ham duç kelmaysiz. Ya’ni, azaliy qrim-tatar şahar va qişloqlari, daryo va kōllarining nomlari yoppasiga rusçasi bilan almaştirila boşlandi… Yana takror aytaman, men kuyunib gapirayotgan uşbu holat keçagina boşlangani yōq – çorizm istibdodining bir yuz ōttiz olti yili davomida bu makkor ōyinlar muttasil va izçil qōllab kelindi…
Bu orada taşqarida tobora yuqori pardalarga kōtarilayotgan şovqin-suron tufayli Nō’mon sōnggi jumlasini baralla aytişga majbur bōldi. Bogdanov ham ōrnidan qōzḡolib, derazadan kōz taşladi. Taşqariga qaradiyu Nō’monni darhol ozod etişlarini talab qilayotgan otliq va otsiz olomon hayqiriḡidan çōçib, ōzini yana içkariga oldi.
– Odamlarni tinçlantirib kelsangiz bōlardi, – dedi yuzlarida sarosima bilan ad’yutantiga qarata. – Oliy qōmondonlik buyruḡidan bōyin tovlaganligi uçun Çalabijahon uzoq qamoq jazosiga loyiq bōlsa-da, ammo Qrimda tinç-totuvlikka rahna solmaslik vajhidan, muhtaram rahnamolarini javobgarlikdan tōla ozod qiliş qaroriga kelganimni ularga yetkazing.
Vaziyat tobora taranglaşayotganidan ōzining ham tinçi yōqolgan Rjeşevskiy şoşa-pişa taşqariga yōnalişi hamon Çalabijahon yana Bogdanov rōparasiga kelib ōtirdi:
– Bir boşga bir ōlim, meni va safdoşlarimni ōlimga hukm etsangizlar ham, biz endi ortiq bunday yaşamaymiz, istibdod zulmiga endi bōyin egmaymiz…
Bunga javoban Bogdanov:
– Boya siz aytgan gaplarni arxiv materiallaridan çuqurroq ōrganib kōraman, – deya mujmalgina sōzlaşdan boşqa çora topolmadi.
Qōlida bir dasta qoḡozlarni kōtarib talmovsirab qaytgan Rjeşevskiy ne qilarini bilmay, varaqlarni boşliḡi stoliga qōydi.
– Bu qoḡozlarda ōn beş ming odam imzosi yiḡilibdi, hammasi bu janobni zudlik bilan ozod etişimizni talab etişyapti, – dedi Rjeşevskiy. – Hammasining avzoyi buzuq, baqir-çaqir qilib, bir oḡiz gapirtirişmadi. Xullas, zuḡum qilişyapti…
Ōz navbatida Bogdanov ham taajjubini yaşirolmay qoldi:
– Bir zumda şunça imzo?.. Aytganingizday, çindan ham avzoyilari çatoq bōlsa, qōzḡolon kōtarib qolişlari ham heç gapmas… Bilasizmi, Rjeşevskiy, mening vazifam qrim-tatarlar bilan iliq munosabat ōrnatib, ularning işonçini qozoniş. Kelgusi rejalarimizni amalga oşirişning bundan ōzga çorasi yōq. Yerli aholining qōllab-quvvatlovisiz qōlimizdan heç narsa kelmaydi. Çalabi janoblarini millatdoşlari huzuriga olib çiqing, Xudoning panohida bōlsin… – Şu dam nogahon Nō’monning ōziga yuzlandi:
– Ōylagan niyatlaringizdan bir soniya ham ortga çekinmang. Qirḡinbarot uruşlaru isyon va qōzḡolonlar, qizil va oqlarning ōzaro ḡajişişlari zamon sur’atini tezlaştirib yuborgan kōrinadi. Xalqingiz bilan dōstlaşib, qōlimdan kelgança kōmak kōrsata olişim uçun qança fursatim qolganligi yolḡiz Parvardigorga ayon. Ammo aytganimdek, heç bōşaşmang, işga yaroqli hukumat barpo qilib, saylovçilaringiz qōlloviga çindan ham sazovor ekaningizga işonç hosil qilsam, kamina tamsil etayotgan kadetlar partiyasi Qrim respublikasining çinakam mustaqilligini tan oliş masalasini Davlat dumasiga olib çiqadi, Xudo yorlaqasa, bu niyatimni albatta amalga oşiraman…
Ōzining qiyomatli dōstini hibsdan saqlab qoliş maqsadida aholidan imzo yiḡişda Ja’far Seydamet astoydil harakat qilganini Nō’mon yaxşi bilardi. Har ikkovining ustodi Ali Bodaninskiy ham matbuotda şov-şuv kōtarib, muftiy hazratni qamoqqa taşlaşga jur’at etgan, taxtdan voz keçmay turganida hatto oq podşoning ōzi ham botinolmagan bedodlikka qōl urgan vaqtli hukumat kirdikorlarini ayovsiz oçib taşlagani ham unga yaxşi ma’lum edi…
Gubernator qarorgohidan taşqariga çiqiboq, hojasini sabrsizlik bilan kutayotgan Foriy-arḡumoḡiga kōzi tuşdi ōşanda. Nō’monni albatta qōyib yuborişlariga işonçi komil bōlgan qişloqdoşlaridan kimdir birov Buyuk Sōnoqdan şunça yōl bosib, sadoqatli otini yetaklab kelgan edi.
Olomonning quvonçli qiy-çuvlari ostida Çalabijahon çapdastlik bilan otiga sakrab ōtirdi-da, ortidan zabardast suvoriylarini ergaştirib, Boqçasaroy tomon şitob ot surib ketdi…

VIII

Mana, yarim yil içida ikkinçi marotaba Sevastopolga sōroqqa çaqirilayotgan Çalabijahon Bogdanov huzurida majburan hozir bōlgan ōşa damlarni şu tariqa bir-bir xayolidan ōtkazdi.
Boqçasaroy yoki Kezlev singari Qrim baḡrida tabiiy tarzda unib-etilgan ardoqli kentlardan farqli ōlaroq, Sevastopol Nō’monning nazarida bu yurt vujudida daf’atan paydo bōlgan ōsimta kabi begona va xatarlari bisyor unsur bōlib kōrinar, daştlarning hur kengliklarida voyaga yetgan kimsani bu şahar kōçalari har tomondan iskanjaga olib, erkin nafas olişiga atay tōḡanoq bōlayotganday tuyulardi.
Avvalgi çaqiruvdagidan kōra Nō’monning kōnglidagi hijil va xavotirlari endi yuz çandon ortiq edi. Buning boisi, biror kori-hol rōy bergudek bōlsa, Seydamet va Ali Bodaninskiy yoki boşqa safdoşlari avvalgidek kōmakka yetib kela olmasliklarida emasdi. Bil’aks, butun umri davomida ōzi qōl urgan sa’y-harakatlar, esini taniganidan buyon ōzi intilib kelgan orzu-umidlari şu tobda bir muşt hajmida kiçra­yib, kōrinmas muyulişlarda uni kutib turgan ōz qismatiga qarşi bir ruhiy ḡalayonga dōndi.
Velijon bir munça vaqt Çalabijahonning ōziga bildirmasdan orqasidan kuzatib keldi. Muftiyni tergovga çaqirişgani haqida taniş-bilişlarni, aftidan, aynan Velijon erinmasdan ogoh qilib çiqqandi, çunki Oqmaçitni ortda qoldirişi hamon bir neça azamat yigit Çalabijahonga tansoqçi sifatida safarida hamrohlik qilmoqçi bōlişdi. Nō’mon esa ular va yaqinlarining xavfsizligini ōylab, bu kōmakdan boş tortdi… Qrim-tatarlarning har bir xatti-harakati hokimiyatga bōysunmaslik va yangi tartiblarga tahdid deya baholanişi heç gap emasdi, axir.
Qrim-tatarlarining mehrini qozonişni kōngliga tukkan va şu maqsadda ularning til va udumlarini ham ōrganişni niyat qilgan Bogdanovning “yaqin yarim-bir yil içida Qrim ravnaqi uçun ōn yillarda qilinmagan işlarni uddalaşga ulgurib qolmoq kerak, illo, zamon aql bovar qilmas sur’atda tezlaşib ketmoqda” qabilidagi sōzlari başorat bōlib çiqdi. Çalabijahon bilan ikkisi ōrtasida keçgan ōşa suhbatdan yarim yil ōtar-ōtmas, dekabr oyi ōrtalarida, sōzamol taşviqotçi Yuriy Gaven yetakçiligidagi Sevastopol matroslari uşbu kadetlar rahnamosini Qrimni taşlab Bolgariyaga, undan nari esa Parijga qoçişga majbur etişdi.
Bu orada esa, ōzaro beayov uruşlarini bas qilmayotgan ulkan saltanatlar orasida iskanjada qolib ketgan mōjazgina qrim-tatar millatining ikki yetakçisi ham – Çalabijahon va Seydamet ham vaziyat taqozosi bilan maḡlubiyat şarobini totişga majbur bōlişdi…
Uçoqlar uçmas, poyezdlar yurmas, ulovlar ham qatnamas zamon keldi. Bular daf’atan harakatga kelsalar-da, ammo faqat qizillaru oqlar ōrtasida keçayotgan birodarkuşlik uruşi ehtiyojlari uçungina harakatga kelayotgan edi.
Çalabijahon yōlning bir qismini piyoda bosib ōtdi, ba’zan omadi çopib biror ulov yōlida duç kelib qolar, şunda ham ōz taşvişlariyu ōz ōylari bilan andarmon begona bu odamlar orasta kiyingan yangi hamrohning kimligi bilan aslo qiziqib kōrişmas ham edi.
Sevastopol tomon yōlda borarkan, bir gal xayoliga nazmiy ilhomdan paydo, ammo hali şe’riy misralarga joylanib ulgurmagan satrlar kelgandek bōldi: “Vaqt – uluḡ taşabbuskor, vasvasalari çandon buyuk aldoqçiyu masxarabozdir; qari qizlarning va’dalari bisyor jazmaniyu, uşbu telbavor dunyoni isloh etmak istaganlarni har maqomga yōrḡalatguvçi tengsiz lōttibozdir bu zamon…” Bu fikrlarni qofiyaga solişga urinib kōrdi, ammo taassufki, ilhomning çōltoq fariştasi etagini yiḡiştirib, allaqayga hayyo-huyt uçdiyu ketdi. Ammo şu zumda Peterburg dorilfununida yod bōlib ketgan Konfutsiyning mana bu hikmati yodiga tuşdi: “Oliyhimmat kişi omma manfaatini firqa-guruhlar manfaatidan ustun kōradi; tubanlar esa, bil’aks, firqalar manfaatini ommanikidan afzal biladi…” Har bir işda aniqlik va lōndalikni xuş kōradigan Nō’mon Çin-Moçinlik faylasuf sōzlarini ōz holiça isloh qilgandek bōldi: “Oliyhimmat kişi – tōkis va tugaldir, tuban kimsa – notōkis va notugal…”
Şu onda yana Muhammad sallolohi alayhi vasallam hadisi xayolida barqaror bōldi: “Çinda bōlsa ham ilm izla!..”
Sevastopolni kōzlab şunça yōl yurib kelgani – Kaça degan baliqçilar qişloḡi bōlib çiqdiki, Nō’mon bu holni haddidan oşib ōzanlaridan toşayotgan vaqtning navbatdagi hiyla-nayrangiga yōydi. Bu qişloqdan Sevastopolga faqatgina dengiz orqali yetib oliş mumkin edi…

IX

Atroflari katta-kiçik tōrlar bilan ōralgan qişloq Qora dengiz sohili bōylab soçilib yotgan şu kabi baliqçilar manzilgohlaridan birginasi edi. Şu damlarda Sevastopolda junbuşga kelgan inqilobiy jazava-yu ehtirosli munozaralar sadosi hali bu yerlarga yetib kelmagan bōlsa-da, uşbu dolḡalarni zukkolik bilan ilḡagan Yermolay-Eroşka ismli mahalliy kazak ōzini uşbu baliqçilar xōjaligi sohibi deya ­e’lon qildi. Hammani bir şirkatga birlaştirib, ja’mi ovning uçdan biri tarzida hamqişloqlariga ōlpon joriy etib ham ulgurdi.
Sevastopoldan harbiy bōlinmalarni paydar-pay taşiyotgan barjayu katta-kiçik kemalar serqatnov bōlib qolganidan, baliqçilar sohildan unça uzoqlab keta olmas, şu sabab ovning çōḡi ham keyingi paytlar ança susayib qolgan edi.
Oxirgi kunlari tōrlarga nuqul qorni notabiiy tarzda kōpçib şişgan baliqlar ilinar, bundan hayrati oşgan baliqçilar ōlja qornini yorib kōrişsa, mis tugmalar, kumuş va tilla tişlar, ba’zan esa bus-butun yasama jaḡlaru bōşagan gilzalar topilib qolar edi. Uşbu ḡaroyib dengiz tuhfalari ham, tabiiyki, şirakayf şirkat boşliḡi bilan teng taqsim qilinar edi.
Ovloq baliqçilar qişloḡida kutilmaganda paydo bōlgan Çalabi­jahonga dastlab birov e’tibor ham qilmadi. Bu holat birmunça ḡalati edi, negaki, orasta va pōrim kiyingan kelgindi qōliga nima tuşsa ōşanga ōranib yurişni odat qilgan mahalliy aholidan keskin farq qilardi. Yermolayning ōzi tatar çōgirmasiyu qōy pōstiniga ōranib olgan kōyi, biror ōlik zobit oyoḡidan yeçib olingan xrom etigini ḡirçillatib, uzzu-kun qişloq oralab sanḡigani sanḡigan edi.
Nam tortib qolgan qumloqni keçib, Çalabijahon eng çekkadagi kulbaga qarab yurdi. Kulbaning kirlangan oynasi ortida birovning şarpasi lip etib kōrindi. Boşini soçiq bilan tanḡib olgan kimsa Çalabijahonga bir qarab qōydiyu, ōzini yana içkariga oldi.
Xiyol ōtmay deraza ortida endi ayol kişining boşi paydo bōldi, juvon bemavrid bu mehmonni eslaşga astoydil urinayotgandek Nō’monga sinçiklab tikilar, uning qiyofasi taniqli kimnidir yodiga solayotgan edi.
Er-xotin har turli hujjatlar va gazeta qirqimlari jamlangan javonni titkilab, bir suratni topişdi. Bir qōllaridagi suratga, bir esa haliyam deraza qarşisida depsinib turgan Nō’monga qarab, oxiri hayratdan yoqa uşlaşdi: “Axir bu muftiy hazratlari-ku!”
Uy sohibi – uning ismi Merdon edi – aslida aholini Qurultoy sayloviga taşviq qilgan mahalliy faollardan biri edi, ammo şu tobda heç kutilmagan bu taşrifdan kalovlanib qoldi.
Çalabijahon ōz ixtiyori bilan iste’foga çiqqaniyu, Seydamet esa boşqa çora topolmay çetga juftakni rostlab qolgani haqida yaqinda uylariga kelgan kuyovidan eşitib bilgaç, Merdonning ham hamma narsadan kōngli sovib, baliq ovlaşga ham çiqmay qōygandi.
Merdon eşikni asta oçib, atrofga alanglab oldi-da, Nō’monga sas berdi:
– Hazratim, kiring, aziz mehmonim bōling! – Mehmonni içkariga kiritib olgaç, hayajoni zōridan bidirladi yana: – Siz heç xavotir olmang, boşingizni ortiqça savollar bilan oḡritmayman. Istamasangiz, bu yerlarga sizni qay bir taşvişlar haydab kelganini ham sōrab ōtirmayman…
Bir dam ōtmay:
– Orzu! – deya xotinini çaqirdi.
Xōjayini ovoziga darrov yetib kelgan juvon stolga tezdagina dasturxon tuzab, ul-bul yegulik bilan qahva keltirib qōydi.
Nō’mon uy egasi taklifiga kōra stolga kelib ōtirdi-da, sovuq qotgan qōllarida issiqqina qahvani tutib, sukutda qoldi. Orzu bōlsa mehmonning uzun barmoqlariga tikilib, “dovruḡi olamga ketgan odamning barmoqlari maşşoqnikiday namunça nozik bōlmasa!” degan ōyni xayolidan ōtkazdi.
Yana bir nafas sukutdan sōng Çalabijahon çōntagidan soatini çiqarib qarab qōydi-da, hamon oḡzini poylab turgan mezbonlarga yuzlandi:
– Meni Sevastopolga çaqirişyapti…
Merdon ilk bor Nō’monning yuziga botinib qaradi:
– Sevastopolga yetib olişning ōzi bōladimi hozir? Hamma yoq alḡov-dalḡov…
Qahvadan sōng Nō’monning uşuk yegan vujudiga issiq kirganday bōldi. Sōng yana betoqatlanib soatiga qaradi.
– Hozir Kaçadan Sevastopolga heç narsa qatnamay qōygan, – suhbatga qōşildi Orzu. – Motorli bir qayiq yurib turgandi, uniyam matroslar musodara qilişdi. – Şularni aytib, eriga ma’noli qarab qōydi.
– Ōzim sizni eltib qōyaman, hazratim, taşviş tortmang, – dedi Merdon ham xotini qaraşlaridagi “hazratga yordam beraylik” ma’nosini uqib. – Sohil bōylab qayiqda yetib olamiz.
Yōl oldidan duoyi fotiha qilinib, ikkisi birin-ketin kulbadan çiqişdi. Merdonning kōpdan beri qoziqqa boḡlab qōyilgan qayiḡini itarib suvga tuşirişdi. Baliq ovi bilan rōzḡorini but qilişda kōp yillar beminnat xizmat qilgan eski qayiqda ikkovlon asta suzib ketişdi. Yaxşiki, dengiz bugun sokin edi, yōqsa, almisoqdan qolgan bu toḡorada hollari xarob bōlişi heç gap emasdi.
Manzil tomon bir maromda çayqalib borişar ekan, Nō’monning kōz ōngida namoyon bōlgan mudhiş manzaralar diliga qayḡu va ḡulu solar, dam-badam suv betiga qalqib çiqayotgan it-muşuk, katta-kiçik baliqlaru dengiz quşlari murdalaridan taralayotgan qōlansa hid Çalabijahon dimoḡiga ōrnaşib, kōnglini alaḡda qilar edi.
Muftiy hazrat bilan bir qayiqda suzib borayotganiga haliyam işona olmayotgan Merdon bōlsa Nō’monga ora-sira qarab qōyar, Qurultoyda sōnggi bor kōrişganlaridan tanib bōlmas darajada ōzgarib ketganini ōziça xayolidan ōtkazib borardi. Xotiriga muhrlanib qolgan Nō’monning tiyrak kōzlaridagi şijoatli çaqinlarni boşqa kōrolmayotganidan baliqçi mungli qayḡuga çōmar edi.
Bir payt xayollaridan çalḡiş uçunmi, eşayotgan eşkagiga hamohang tarzda bir qōşiq xirgoyi qila boşladi Merdon:

Keldы duvurdan vapur, portk’a yanaştы,
Beklep turḡan tuvḡan – uruv, zuv-çuv djыlaştы.
Biz vapurḡa mingen son’,kopyurdi den’iz.
Adыmыzni unutыn’ыz muadjir den’iz…

Ōz yurtidan quvḡin etilgan qrim-tatarlari asrlar davomida kuylab kelgan ma’yus bu satrlar tobora Çalabijahonning ham dilini zabt eta boşladi va u ham beixtiyor xirgoyiga qōşildi.
Bir payt yonlaridan şaloplab ōtib borayotgan barjani kōrib, Merdon qōşiḡidan tindi. Barjadagi odamlar qōllarida durbin bilan dengiz yuzasini sinçiklab kuzatişar, allanimalarni ilgak bilan barjaga tortib çiqarişar edi. Navbatdagi ōljadan ōzlarida yōq xoxolab kulayotgan bu ḡalati ovçilarning harakatlari Nō’monni ham qiziqtirib qōydi. U ham Merdon kabi qiziqsinib ōrnidan turdi. Tuzukroq razm solib qaradiyu, kōzlariga işona olmay hayratdan dong qotdi. Gap şunda ediki, barjadagilar suvga çōkib kōpçigan odam murdalarini tunaşmoqda, ularning ōljasi dengiz hayvonlari emas, balki bōyniga toş boylanib çōkdirilgan odamlar edi!
Dengiz oqimi qirḡoqdan tobora uzoqlaştirib ketayotgan şōring qurgurlarni avvalo baliqlar obdon tanovul qilişar, baliqlardan ortganini esa mana bu razil kimsalar şipşiydon qilişayotgan edi. Jasadlarning tilla tişlariyu soat va kōzoynaklarini, zobit bōlsa – mundirining mis tugmasi va zarhal pogonlarini yulib-suḡurib, ōzlarining palid bisotlarini qappaytirişardi bu talovçilar.
Uşbu manfurlikka guvoh bōlayotgan Çalabijahon qalbida uyḡongan ḡalayonni sezib, Merdon ham ne qilarini bilmay, yuzini çetga burdi.
Çalabijahon xayolida ōz millatdoşlarining aççiq qismati jonlandi: Turkiyaning omon-omon sohilidan panoh izlab, ōz yurtini taşlab qoçişga mustahiq yurtdoşlarining qançasi şu tarzda, dengiz pōrtanasida juvonmarg ketgan bōlsa?..
Nō’monning xayolidan keçayotgan ōylarni uqqan kabi, Merdon ohista sōzlandi:
– Biznikilar baliq ovlamay qōyişgan. Xuddi ōz birodarlarimiz etini yegandek bōlamiz. Boşimizga kulfat, zarar-zavollar kelmasin-da işqilib…

X

Çalabijahon ilk sōroqqa doimgi rasmiy libosida kelganini kōrib, guberniya komissari Gaven taajjubda qoldi. Redingot rusumli qora kostyum-u soat solişga mōljallangan çōntakçali kamzul, kostyumga mos tuşgan ingiçka oq hoşiyali şimi bu janobga juda yaraşib turar, şunça yōl bosib kelsa ham biror gard yuqmagan tik yoqali, oppoq qadama kōylagi, kapalak şaklli bōyinboḡi ham Nō’monning har işda hafsalali ekanidan darak berardi.
Istanbul va Peterburgda tahsil olgan çoḡlaridan buyon aynan şu zayl kiyinişga ōrgangan Çalabijahon bu odatini sira tark etmagan edi.
Butun qiyofasidan maḡrurlik ufurib turgan bu odamning çehrasida heç bir qōrquv alomati sezilmagani soqçi-matrosning jahlini qōzḡadi. “Hoy tatar, qayerda turganingni bilmayapsanmi?” degan pōpisa bilan Nō’monning boşidan qalpoḡini urib tuşirmoqçi bōlgandi, boşliḡi uning şaştini qaytardi.
“Şaxsan Gavenning ōzi sōroq qilmoqçi, nufuzli odam şekilli…” – deb ōyladi matros.
Latiş naslli Yan Ernestoviç Dauman boşqa kosmopolit-bolşeviklar qatori asil nasabini ōzgartirib, Yuriy Petroviç Gaven degan ḡalati ism-şarifni olgan edi. Şu tobda Gaven stoli tortmasidan Çalabijahon ustidan yiḡilgan hujjatlarni olib, sovuqqon tarzda qat’iylik bilan sōroqni boşlamoqçi bōldi, ammo alḡov-dalḡov zamonda ham hatto kiyiniş odatini tark etmagan qarşisidagi kimsaning xotirjamligini kōrib, nima deyarini bilmay, kalovlanib qoldi.
Qonli janglarda neça bor mardonavor qatnaşgan Yuriy Petroviç ōziga yuklatilgan vazifasi taqozosiga kōra şafqatsiz bōlişga majbur edi. Ustiga ustak, Zemlyaçka uning har bir qadamini xufyona kuzatib turgandek bōlar, “Sevastopol şahar bolşavoylari yetakçisi Gaven inqilobiy şijoatini boy berib qōymadimi?” qabilida ḡoyibona tergab turgandek tuyular edi.
Zemlyaçka Qrimga oxirgi marta taşrifi çoḡida yot unsurlar ustidan olib borilgan tergov protokollari va çiqarilgan hukmlarni taftişdan ōtkazib, Gavenni landovurlik va burjuaziyaga xos çirkin baḡrikenglikda ayblagani, oxirida esa uni barça vazifalaridan bōşatib, frontga yuboriş bilan tahdid qilgani Yuriy Petroviçning hali esidan çiqqan emas. Hayriyatki, uç oylik sinov muddati bilan uni ōz işida qoldirdi. Ketar paytida “Ablah unsurlarga ōqlar isrof etilmasin, hammasini birvarakay dengizga çōktirilsin!” deya qat’iy buyruḡini e’lon etdi.
Çalabijahonga bermoqçi bōlgan dastlabki savolini baribir xayolida pişita olmagan Gaven, boşqa muhim işlarini rōkaç qilib, matrosga “uşbu janobni hozirça tergov izolyatoriga joylab” turişini buyurdi. Ōzi esa “musulmon muftiysiga ozroq bōlsa ham hurmat kōrsatgan ma’qul” deya xayolidan ōtkazdi.
Çalabijahon ustidan turli manbalar yordamida yiḡilgan ma’lumotlar – zimdan kuzatuv hisobotlari, ḡanimlarining çaquvi hamda Qurultoy majlislarida sōzlagan nutqlarini ōrganib, Gaven Qrimda zōravonliklarga çek qōyiş kabi ayrim masalalarda ikkovi yakdil ekanlarini angladi.
Tamaki burqsitib xordiq çiqarayotgan qizil askarlar orasidan Çalabijahonni hibsxonaga olib borayotib, matros baribir ōzini tutib turolmadi – mahbusning boşidagi çōgirmani jahl bilan urib tuşirdi. Koridor bōylab ōtirgan askarlarga qilgan işidan mamnun bōlib qaradi. Ammo şu payt Nō’monning amrona ovozidan qalqib tuşdi:
– Hoziroq yerdan ol!
Mahbusdan bunday jur’atni aslo kutmagan matros şoşib qoldi, tamaki tutatayotgan askarlarga kōmak sōraganday tikildi.
– Yerdan ol, dedim senga!
– Rudolf! – deb matrosga yuzlandi askarlar. – Qalpoqni bizga uloqtir, kuldon qilib işlatvoramiz.
Yozuv maşinkasida bir nimalarni yozib ōtirgan Gavenning yordamçisi koridorga mōraladi. Boşliqning xayolini çalḡityapsanlar, degandek matrosga qarab, zōraki yōtalib qōydi. Yordamçining norozi qaraşi mat­rosni yerdagi çōgirmani olişga majbur qildi, şunda ham, pakanaligi pand berib, ikkinçi urinişda zōrḡa qalpoqni olib Nō’monga uzatdi. Boşqa askarlar oldida kalaka bōlganidan bu matros Çalabijahon bilan birga uning qalpoḡini ham yomon kōrib qoldi, “agar boşida çōgirmasi bōlmasa, la’nati bu tatar ōzini bu qadar maḡrur tutmas edi” deb ōyladi ōziça…

XI

Qorovulga Çalabijahondan zinhor kōz uzmasligini tayinlab, Rudolf miltiḡini negadir boşqaça mehr bilan silab, ortiga qaytdi. Qorovul Nō’monni kameraga turtib kirgizdi-da, ustidan eşikni qulfladi. Içkariga qadam qōygani zahoti Nō’monning dimoḡiga zax qōlansa hidi urildi.
Quloç yoysang, ikki devoriga qōl tekkulik tor xonada salgina bōlsa ham isinib oliş ilinjida u yoqdan bu yoqqa borib kelar, ōzidan avval bu yerda qaro qismatini kutib yotgan allaqaysi boyaqişlar devorlarni timdalab, qatra qoni bilan bitgan yozuvlarni birma-bir ōqir edi: “Aziz Vatanim uçun jon fido qilmoqdaman”, “Podşo hazrati oliylari uçun jonim qurbon bōlsin”, “Leokadiya Petrovna, onasi, meni keçirgin, bolalarni asra”, “Marks-Leninning rus qonini qiyratgan xaromzodasi – Zemlyaçkadan intiqom olingiz!” Rusça bu bitiklar orasida qrim-tatar tilida ham bir yozuv bor edi: “Jismi insan bir fenerdir, Akibet bir kun senerdir”.
Qonunlar bilimdoni bōlgan Çalabijahon “oqlovçi berişarmikan?”, deb xayolidan ōtkazdiyu, bu fikrining bema’niligini anglab, ōziça kulib qōydi.
Kamera burçagidagi bir tuynukdan eşitilgan şitir-şitir ovozdan xayoli bōlindi – dam ōtmay teşikdan bir kalamuşning tumşuḡi kōrindi. Ōzi kabi mōylovdor yangi hamxonasini kalaka qilayotgandek kalamuş ham ikki tomon dikkaygan tuklarini qimirlatdi. Bu kalamuş surbetroq çiqib qoldi yoki Nō’mongaça ham bu yerda xonanişin bōlgan odamlar, ōz taqdiriga tan berib, mitti bu jonivorga ozor yetkazişni ōzlariga ep kōrmaganidanmi, ehtimol esa urvoqlar bilan siylab ōrgatib qōyişganmidi, har tugul kalamuş heç bir hadiksiz yangi qōnoq atrofida aylanib, orqa oyoqçalarida turgança havoni obdon hidlab kōrdi. Ōzi kutgan narsa sodir bōlavermagaç, ya’ni jonivorga birov yegulik uzatmagaç, ziqna bu odamdan hafsalasi sōndiyu, ḡijingan kōyi şoşilmay iniga kirib ketdi.
Çalabijahon şu zahoti egnidagi pidjakni yeçib, teşikni berkitib qōydi, içkaridan kalamuşning domangir çiyillagani eşitildi.
Balanddagi panjarali derazadan na hovli, na kōça kōrinar, taşqi olamning na bir tovuşi quloqqa zinhor eşitilmas… Dilgir bu gōşada himoyang uçun na bir oqlovçi, madori qurigan jisming uçun na bir burda nonu va na bir qultum suv, horigan vujudni uyqu bilan siylaşga na bir tōşakdan xomtama bōlinmas. Abgor bu şaroitga kōnikişdan ōzga çora yōq edi – Nō’mon muzdek yerga uzala tuşib yotib olaqoldi. Yotgan zahotiyoq toliqqan tanasi şunçalar oḡirlaşib ketdiki, xuddi bu zax yerga butun borliḡi bilan çirmaşib borayotganday tuyuldi. Ammo tuynukka qistirilgan kiyimini talaşib-tortişib kemirişni boşlagan kalamuşlar ovozidan baribir uxlay olmadi. Bu kiyimning boyagi ziqna egasi hali tirikmikan, degan savol şu tobda kalamuşlar xayolidan ōtayotgan bōlsa ajab emas.
Kōpdan beri tuz totmagan Nō’monning qorni tatalab ketgan bōlsa ham, eşikni gursillatib yeguligu içgulik zōraşni ḡururi zōridan ōylab ham kōrmadi.
Şu tarzda yotarkan, bolaligida keçgan ayrim voqealar yodi Istanbul baḡrida ōtgan yoşlik çoḡlari xotiralari bilan paydar-pay almaşinib, xayolida dam-badam jonlanar edi. Mana, xayolining allaqaysi olis puçmoqlaridan dorilfunun mudarrisi Ali Amir afandining zakiy siymosi sizib çiqdi. Mana, eski kitoblar bozorida yurarkan, mudarris Mahmud Qoşḡariy qalamiga mansub arabiy “Devoni luḡotut-turk” qōlyozmasiga tasodifan duç kelib qoladi. Risolaning kōhna sahifalarini mehr va qiziqiş bilan varaqlayotgan keksa ustozning yoş boladek quvonganini bir kōrsangiz edi!
Ali Amir afandi iqtidorli şogirdi bōlgan aynan Nō’monga uşbu qōlyozmani usmonli turkçasiga bahamjihat ōgirişni taklif etgan, kitobni çop etiş masalasini Rifat Bilga ismli arabşunos-noşir bilan pişitib ham qōygan edi…
Bu iş oxiriga yetmay qoldi, çunki bu damda Çalabijahonning butun xayoli Peterburgda, mavjud tartiblarga qarşi oyoqqa qalqqan Peterburg talabalari bilan birga edi…
Nō’monning xayoli olis Istanbul va Peterburgdan yana tor va sovuq bu hibsxonaga qaytdi. Mahbusni bir burda nonu bir qultum suvga zor qilib, oçofat kalamuşlar bilan yolḡiz qoldiriş – aslida puxta ōylangan ruhiy bosim ekani, dilgir bunday şaroitga doş bera olmagan mahbusning irodasi kōp ōtmay zavol topişi tayin ekani haqida ōyladi. Kōp oşiqma, – dedi Nō’mon yana ōziga ōzi, – azob-uqubatlar endi boşlanayotir…

XII

Matros Rudolf Çalabijahonni navbatdagi sōroq-savol uçun boşliq xonasiga olib kirişi bilan, mahbusning butun qiyofasidan allaneçuk kōrinmas tōlqinlar taralayotgandek, Gaven bu gal ham qat’iyatini yōqotib, kalovlanib qoldi.
Uni muttasil xufya nazoratda tutib turguvçi Rozaliya Zemlyaçkaning doimo uqdiradigan “sobiqlarning barçasi tarix çiqindisidir, ularga zinhor rahm-şafqat ravo kōrilmasin” qabilidagi sōzlari yodiga tuşib, Yuriy Petroviç ōzini darhol rostlab oldi.
Borliḡidan hamişa qat’iyat yoḡilib turadigan latiş komandiri mana bu mahbus oldida taraddudda qolganini yordamçisi ham yaqqol sezdi.
Gaven stol ustidagi deloni varaqlay boşladi. “Ōzingni jiddiy iş bilan maşḡul kōrsatib, deloni titaverganing bilan – bari behuda, – deb xayolidan keçirdi yordamçisi ōziça ijirḡanib. – Bu tatar baribir tarixning yana bir çiqindisi, xolos…”
Gaven Çalabijahonga joy kōrsatib, sōroqni boşlaymiz deganday yordamçisiga işora qildi.
– Ism-şarifingiz?
– Nō’mon Çalabijahon.
– Kasb-koringiz?
– Qrim, Ukraina, Litva va Polşa musulmonlari muftiysiman, – dedi Nō’mon içidan jōşib kelayotgan titroqni sezdirmaslikka tirişib.
– Talabalik davringizdayoq aksildavlat faoliyatini boşlagansiz. Ja’far Seydamet bilan ōzaro til biriktirib, “Qrim-tatar talaba yoşlari jamiyati”ga asos solgansiz… Darvoqe, Seydamet hozir qayerda bōlsa? Dōstu birodarlar orasida sir bōlmasa kerak? Qiyomatli dōstingiz qayerga qoçib ketgani sizga ma’lum-ku, tōḡrimi?
– Bundan xabarim yōq, – dedi Nō’mon çōrt kesib. – U qoçib ketganida men Qrimning boşqa tarafida edim.
– Agar buni bilsangiz, bizga aytgan bōlarmidingiz? – muḡombirlik bilan savol taşladi Gaven. – Tergov bilan hamkorlik qiliş aybni yengillaştirişi, ba’zi hollarda esa butunlay avf etilişga sabab bōlişi sizga yaxşi ma’lum, deb ōylayman…
– Bu masalada “agar”, “mabodo” degan narsalar ketmaydi. Agar yerga meteorit qulaganida edi, başariyat tarixi mutlaqo ōzga ōzandan ketgan bōlar edi, degan kabi kulguli sizning gaplaringiz. Şunda turli inqilob va qōzḡolonlarga ham hojat qolmas edi, demoqçi bōlyapsiz.
Nō’monning har bir sōzini maşinkasida çiqqillatib yozib ōtirgan kotib “judayam aqlli ekan, yaramas” deya xayolidan ōtkazib qōydi.
Gaven navbatdagi savolini ōylab, tek turib qoldi.
– Mayli, – dedi u nihoyat, – unday bōlsa, ōşa qoçoq dōstingizning qarinoşlarini tanirsiz, axir? Seydamet bilan oilaviy bordi-keldingiz bor edi. Yana bir yaxşilab ōylab kōring – biz bilan hamkorlik qilsangiz, ōzingizga yaxşi bōladi…
– Tergov bilan kelişuvga boriş darajasida ōzimni aybdor deb bilmayman! – keskin sōzlandi Nō’mon. – Şu paytga qadar neki qilgan bōlsam, barçasini xalqimning xohiş-irodasi bilan amalga oşirdim…
Qarşisida ōtirgan qaysar Çalabijahon bilan ikkovi ōrtasidagi bu kabi sōroq-savoldan aslida heç bir ma’no va naf çiqmasligini Gaven yaxşi anglab turar, Zemlyaçkaning qat’iy talabi bōlmasa edi, Nō’monni allaqaçon qōyib yuborgan bōlardi.
– Darvoqe, faoliyatingizning yana ayrim jihatlariga e’tibor qarataylik, – dedi Gaven istamaygina. – Millatçi Seydametga qarşi tura oliş maqsadida siz ōrtoq Firdavs yetakçiligidagi kommunistlar bilan ōzaro ittifoq tuzişni ham kōzlagan edingiz. Siyosiy ḡōrligingiz sababidanmi va yoki beqaror tabiatingiz ta’siridami, harqalay, siz hamişa bir lagerdan boşqasiga sakrab yurdingiz. – Gaven bu safar Nō’monga sinçiklab qaradi va u birgina kamzulda yupun ōtirganiga endi e’tibor qildi. Mahbus qimmatli kostyumini kalamuşlar ziyofatiga qoldirganidan u bexabar edi. – Sizning bōlginçi-hamkorlaringiz – Xalil Çapçakçi, Amet-afandi Ōzenboşli, Seit-Jalol Hattotov va eng muhimi, siz kōp ardoqlagan Ali Bodaninskiy ham bizning saflarimizga kelib qōşilişdi. Men nomlarini zikr qilib ōtgan uşbu tarixçi olimlar, şoiru ma’rifatparvarlar, bir sōz bilan aytganda, Qrim-tatar jamiyatining eng sara namoyondalari faqat va faqat bolşeviklargina Qirim uçun yorqin kelajak barpo eta olişlarini, mazlum va yōqsillar uçun çinakam hurlik va farovonlik eşiklarini aynan leninçi-kommunistlar oçajaklarini anglab yetdilar…
Gavenni tinglar ekan, Qrim taqdirini hal etiş uçun bu yerga yuborilgan avvalgi amaldorlardan farqli tarzda, u Qurultoy faollari ismlarini mahalliy turkiy talaffuzda birma-bir tiniq sanab ōtayotganiga e’tibor qildi.
Ōz navbatida Nō’mon ham komissarga içidagini oçiq-oydin sōzladi:
– Siz bolşeviklar Qrimga tinçlik va dōstlik niyatida taşrif buyurasizlar, deb ōylagandik dastlabida. Ammo, taassufki, sizlar begunoh qrim-tatar, rus, ukrain va greklarni qatli om qilib, yurtimizga u baxtiqarolar jasadlari oşa kirib keldingiz. Sobiq maslakdoş-dōstlarimga kelsak, sizlar bilan hamkorlik qilişga undagan sabablar faqat ularning ōziga ayon. Siz aytgandek, hali yoş va ḡōr bōlişimga qaramay, kamina anglab yetganimdek, uşbu qarorlar xato ekanini ular ham tez orada tuşunib olişadi.
– Ḡōr bōlsam ham şoirona savqi tabiiy yordamida anglab yetdim buni, demoqçisiz-da? – kesatdi Gaven. – Ammo bir masalada bizga baribir yordam berişingizga tōḡri keladi. Sizga xiyonat qilgan Ja’far Seydametga taalluqli masalada…
Şundagina Çalabijahonga hammasi oydinlaşdi. Hali Oqmaçitda ekanidayoq Velijon sōzlab bergan Seydametning aqrabolari haqida sōz bormoqda edi…
– Sizga bu masalada ham yordam bera olmayman, – dedi Nō’mon bir nafas sukutdan sōng.
Gaven Nō’monning samimiy va ayni paytda qaroridan zinhor qaytmasligi anglaşilib turgan sōzlarini tinglayotib, “Bu janobni ozod qilib yuborsam bōlmasmikan-a?” deb ōyladi. Ammo Çalabijahon Zemlyaçkaning qora rōyxatida ekanini eslab, xayolidan keçgan fikridan qōrqib ketdi.
– Dunyoni ōzgartirişni niyat qilganlarning qismati ne keçişi heç kimga ayon emas, – dedi ōziga ōzi sōylayotgan kabi Gaven.
Gaven yana nimadir demoqçi edi, ammo eşik ortida soqçilikda turgan matros Rudolfning hayqiriḡi uni zumda sergak torttirdi: “Boy-baba taçankada yelib kelmoqda!” Askarlar orasida şu laqab bilan maşhur Zemlyaçka taşrif buyurganini anglagan Gavenning yuzlaridan qoni qoçib, Çalabijahonning beayb ekani haqida hozirgina ōylab turgan xatarli fikrlarini haydab soldi…

XIII

Kamerasiga qaytib kelgan Çalabijahon zax yerga uvadasi çiqib ketgan eski matras taşlab qōyilganini kōrdi. Butun vujudida yana qayta bilingan çarçoq zōridan matrasga çōzildi-yu, begona odamlarning açiqimtil hididan kōngli alaḡda bōldi.
Hibsxonaning dilgir sukunatini devor ortidan eşitilayotgan saslar buzdi. Avvaliga kalamuşlar yana tōpolonini boşladimi, deb ōyladi. Teşikka tiqilgan pidjakini olib, diqqat bilan quloq tutdi. Aftidan, boşqa mahbuslarni kuzatiş bilan ovora kalamuşlar oḡzi oçilgan tuynukdan bu tomonga çiqib kelişmadi. Narigi tarafdan kimdir yana devorni qitirlatdi. Qōşni kameradan ōz ona tilida uzuq-yuluq sōzlar eşitilib turar, ammo Nō’mon gap nima haqida ekanini ilḡay olmadi. Faqat ona allasiday quloḡiga xuş yoqayotgan ōz zabonining qadrdon talaffuzidan dili yorişib, uxlab qolganini sezmadi.
Kamera eşigining kutilmaganda şaraqlab oçilişidan uyḡonib ketdi. Qaraşlarida nafrat bilan noxuş bir quvlik yaqqol bilinib turgan matros Çalabijahonni qōşni xonaga yetakladi.
Nimqoronḡu kamerada Gaven bilan yana bir ayol bor edi. U yoqdan bu yoqqa borib kelayotgan bu ayolning çōzinçoq yuzlari, orqaga silliq taralgan soçlariyu nafrat çaqinlari muhrlangan kōzlarida ayollarga xos joziba sezilmas, asabiy tarzda qiyşayib qolgan lablaridan esa har soniyada eng palid sōzlar otilib çiqişini kutsa bōlardi.

– Rozaliya Samoylovna, – dedi Gaven ayolga Çalabijahonni kōrsatib, – mana bu mahbus ularni tanib bera oladi.
– Yaxşi, ajoyib! – dedi Zemlyaçka Nō’monga kalondimoḡ nazar taşlab. – Unda yuzlaştiruvni boşlaymiz.
Gaven endi Nō’monga murojaat qildi:
– Qarşingizda turgan mana bu tatarlarni taniyapsizmi? Ular Ja’far Seydametning qarindoşlari, tōḡrimi? Avvalgi aytganlarimni yana eslatib qōymoqçiman – agar biz bilan hamkorlik qilib, bularning Seydamet yaqinlari ekanini tasdiqlab bersangiz, sizni jazodan ozod etişimiz mumkin…
Nō’mon qarşisida titrab-qaqşab turgan qariya bilan uning qiziga tikilib qoldi. Qontalaş yuzlariyu madorsizlikdan bazōr oyoqda turganlaridan ayovsiz qiynoqqa tutilganlari bilinib turgan ikkov millatdoşining ahvolini kōrib, içida bir ḡalayon qōzḡoldi. Ha, Nō’mon bularni yaxşi taniydi. Bir paytlar Seydametning qişloḡida Xidirliz bayramini nişonlaş uçun barça yaqinlari jamuljam bōlgan katta davra şu onda xayolida jonlandi. Ōşanda bu ikkov boyaqişni ham Nō’monga taniştirişgan, bular Ja’farning Buyuk Onlar degan qişloqda yaşovçi xeşlari ekanini aytişgandi.
Bir-birlariga unsiz tikilib qolgan millatdoşlarning bu alfoz turişi negadir Rudolfning ḡazabini qōzḡotdi. U çol bilan juvon boşidan dōppisini bir urib tuşirdi-da:
– Mana endi bir-birini tanişlari osonroq bōladi, – dedi tirjayib.
Ha, Nō’mon har ikkisini taniydi, ular Seydametning aqrabolari ekanini ham biladi. Ammo mana bu ablahlarga bu haqida zinhor oḡiz oçmas!
– Bular siz ōylayotgan odamlar emas, Seydametga mutlaqo begona, – dedi zarda bilan.
Bunga javoban Zemlyaçkaning buyruḡi yangradi:
– Hoy tatar, unday bōlsa, ōng qōlingni bir oz yuqori kōtargin-çi!
Nō’mon qōlini kōtarişi hamon Zemlyaçka mauzeridan ōq uzdi.
– Endiyam eslamay kōr-çi!
Ōq tekkan qōlidan boşlangan çidamsiz oḡriq zōridan Nō’mon bukçayib qoldi. Soqçi-matros kela solib, uning yelkasidan dast kōtarib turḡazdi-da, turtib-surtib kamerasiga olib ketdi.
Ortidan eşik yana şaraqlab yopilgaç, Nō’mon kōylagini yeçib, majoli yetgunça qōlini mahkam qisib boḡladiyu, kōz oldi qoronḡulaşib, ōrniga çōzilib qoldi. Bir payt qōşni kamera tomondan tuynuk orqali boyagi çolning sasi eşitildi:
– Hazratim, va-Llaxu hoyrun hafizav va-huvva arhamu r-rohimiyn!
Nō’mon ōrnidan qōzḡolib ōtirdi va devordagi bitiklarga tikildi. Birinçi kun kōzi tuşgan yozuv şu tobda azoblarda qolgan yuragiga malham bōlib ōrnaşdi: “Jismi insan bir fenerdir, Akibet bir kun senerdir!”
Siqib boḡlanganiga qaramasdan yarasidan tinmay oqayotgan qon hamma yoqni qizilga bōyadi. Çalabijahon qontalaş barmoḡi bilan boyagi yozuv ostiga şu onda xayolida qofiyalaşgan satrlarni bita boşladi:

Ant etkenmen, milletimnin’ yarasыnы sarmaga,
Nasыl bolsun bu zavallы k’ardaşlarыm çyuryusin?
Onlar içyun okyunmesem, k’aygurmasam, yaşasam,
Yuregimde k’ara k’anlar k’aynamasыn, k’urusыn!

Ant etkenmen, şu k’aranḡы yurtk’a şavle serpmege,
Nasыl bolsun iki k’ardaş bir-birini kormesin?
Bunы korip buvsanmasam, muḡaymasam, yanmasam,
Kozlerimden ak’k’an yaşlar derya — den’iz k’an bolsun!

Ant etkenmen, syoz bergenmen millet içyun olmege,
Bilip, korip milletimnin’ kozyaşыnы silmege.
Bilmiy, kormiy bin’ yaşasam, K’urultaylы xan bolsam,
Yine bir kun mezardjыlar kelir meni kommege.

Qonli satrlar şu zahotining ōzida devor yuzasida qotib qolar, kelgusi avlodlar sari yōnalgan uşbu qasamyod sōzlari millat hurligi uçun şahid ketgan barça fidoyi oydinlarning sōnggi va qat’iy ahdi bōlib manguga muhrlanar edi.

XIV

Qiş oyoqlab, tabiatda bahorning ilk daraklari bilina boşlagan fevral oyining 23-kuni kutilmaganda quyoş çaraqlab çiqdi. Quyoşning qiyraxon nurlari siyrak bulutlar baḡrini tilka-pora qilib ōziga şahdam yōl oçar, qora kōlankalarni tafti bilan beomon eritib, atrofda yoruḡ kunlarni batamom barqaror etmoqçi bōlib tirişar edi. Qora qişning zimiston kunlaridan ruhi toliqib, mana endi, nihoyat, yoruḡlikka çiqa boşlagan har qanday kimsa qalbini şodu xurram etişi lozim bōlgan şukuhli bu tong, bil’aks, negadir Zemlyaçkaning diliga ḡulu solib, miyasida çidamsiz oḡriq uyḡotgan edi. Inqilobiy burçini kunduzlari oşiḡiç ado etib, aybliyu aybsiz ne-ne bandalarning yostiḡini quritişga mukkasidan ketgan, yuz-u kōzlaridan ayollik jozibasining urvoḡini ham topiş amrimahol bōlgan bu xotin tunlari bazōr bir zumgina mizḡib olar, şunda ham bedor şuuri navbatdagi inqilobiy rejalar xayoli bilan muttasil maşḡul bōlar edi.
Tunov kuni Demyan Bedniy imzosi ostida gazetada çop etilganu aynan şu xonimga atalgan madhiya aş’or ham toşbaḡir Zemlyaçka dardlarini aritib, lablarida tabassum paydo qila olmadi:

“Ot kantselyarщinы i spyaçki,
Çto b ogradit sebya vpolne,
Portret tovariщa Zemlyaçki poves,
priyatel, na stene…
Brodya potom po kabinetu,
Molis, çto tы poka uznal
Zemlyaçku tolko po portretu:
Sto raz grozney original…

Gazetani burçakka uloqtirib, dast ōrnidan turib ketdi. Boya aytganimizdek, ayollik xususiyatlarini tamoman yōqotib bōlgan bu kimsa kōpdan beri ōziga oro bermas, boşqa hamjinslari kabi lablariga bōyoq surtiş tugul ismi-rasmiga bōlsa ham atir-upa işlatişni mutlaqo inkor etardi. Parvarişdan mosuvo yuz-qōllari daḡallaşib qoraygan, umr bōyi oḡir mehnatdan bōşamagan qişloqi juvonlarniki kabi qōllari ham çatnab yorilib ketgandi.
Sartaroşlarga işonmaganidan soçini ham ōzi qayçilab turar, notekis kaltalangan soçlarini orqaga silliq tarab yurişni odat qilgandi. Har qanday bid’atlarni inkor etuvçi dahriylar firqasining faol a’zosi bōlişiga qaramasdan, Zemlyaçkaning juda ḡalati odati bor edi. Kesilgan soçlarini u heç qaçon uloqtirib yubormas, aksinça, bir qutiga avaylab taxlardi-da, komissar sumkasiga solib, doimo yonida olib yurardi. Aslida qarama-qarşi ikki xil e’tiqod uning qalbiga şu tariqa quvvat baḡişlar, buning biri uluḡ inqilobning poklantiruvçi qudrati bōlsa, boşqasi – sohibasini kulfatlardan asraguvçi ōz soçlarining fusunkor quvvati.
Taşqarida qōzḡolgan şamol pulemyot ōrnatilgan deraza tavaqalarini şitob bilan oçib yubordi. Binoning taşqariyu içkarisida saf-saf qōriqçilari bōlişiga qaramasdan, ozgina şovqin eşitilişi bilan Zemlyaçka darhol mana şu pulemyotga oşiqar, xuddi atrofini duşmanlar qurşab olayotgandek, beşafqat olişuvga bir zumda şaylanib olar edi. Pulemyotga engaşib turgan şu holatida bu komissar xotin ajaleltar qurolga butun vujudi bilan çirmaşib ketgan kabi kōrinar edi.
Bu safar kōça tarafdan maşina motorining ovozi eşitildi. Inqilobçi matroslarning jangovar kōrigida hozir bōlişi uçun uni olib ketgani Gaven kelayotganini tusmolladi.
Bir ozdan sōng maşinaga ōtirayotib, Gavenga savol taşladi:
– Tatarlar nima bōldi, bir-birini tanişdimi oxiri?
– Yōq, ulardan heç vaqo suḡurib ololmadik… – dedi Gaven va komissar xotinning serzarda nigohlaridan kōzlarini olib qoçdi.
– Hammasini gumdon qil! Hoziroq!
Kōrikdan qaytib kelgan Gaven oḡir ōylar iskanjasida qoldi. “Uçoviniyam hibsdan ozod qilib yuborsam nima bōladi?..” degan ōy keldi yana xayoliga. Ammo yana neçançi bor bu fikrni yana haydab soldi: “Unda ōzing ham omon qolmaysan!”
Şu payt eşik oçilib, Rudolfning takabbur başarasi kōrindi.
– Tatarlarni gumdon qilamizmi? “Boy-baba” buyruq berdimi? – sōradi matros astoydil umidvor bōlib.
– Ha, şunday buyruq bōldi… – dediyu Gaven kōnglida keçayotgan ḡalayonni sezdirmaslik uçun deraza tomonga yuzini burdi.

XV

Çalabijahonning tayinlaganiga qaramasdan, qayiqçi Merdon uç kun uning yōlini poyladi. Kutuvning uçinçi kuni birin-ketin uç kişini – Nō’mon bilan Seydametning qarindoşlarini sohil yaqinida turgan barjaga turtib-surtib olib çiqişayotganini kōrdi. Bir matros (xuddi ōşa Rudolf) beçoralarning bōyniga osilgan oḡir toşlarni birma-bir siltab tekşirib kōrdi. Sōngra barjadan langar kōtarilib, oçiq dengiz tomon ohista suzib ketdi.
Sohildan biror çaqirim olislagan kema suzişdan tōxtadi. Kōp ōtmay matros mahkumlarni yana birin-ketin dengizga uloqtira boşladi…
Darrov dengizga ḡarq bōlmasdan, suv yuzasida qalqib turgan Çalabijahon va qariya bilan qizining sōnggi nafasda jon talaşişlari matrosning qahrini qōzḡotdi va u hukmni tōla-tōkis ijro etiş işqida mauzerini qōliga olib, ajal bilan olişayotgan beçoralarni mōljallagança, uç karra ōq uzdi. Vazifasini maromiga yetkazib ado etgan Rudolf sohil tomon qaytişga buyruq berdi.
Barja nari suzib ketişi bilan Merdon ham şitob bilan qayiḡiga ōtirib, jonholatda eşkak eşa boşladi. Hozirgina odamlar çōkdirilgan joyga yetib kelib, birortasi tirik qoldimikan, degan umidda suv tublariga talvasa içra tikildi, tikilaverdi. Ammo, ne kulfatki, baxtiqaro millatdoşlarining birortasi omon qolmagan, qon hidini tuygan ōlaksaxōr baliqlargina suv yuzasida ḡujḡon ōynaşar edi.
Qalbini adoqsiz ḡam-ḡussa çulḡagan Merdon noiloj qirḡoqqa qaytdi. Qumloq sohilga bemador yuztuban quladiyu yuragidan, yuragining tub içlaridan Yaratganga iltijo otilib çiqdi:
– Yo Ollohim, sendan birgina sōrorim bor. Zolimlar dastida zavol topgan şahid bandalaring joyini jannat boqçalaringdan aylagil!..