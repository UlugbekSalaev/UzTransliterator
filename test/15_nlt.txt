Lev Tolstoy. Iblis (qissa)

“Lekin men sizga aytaman: kim bir ayolga şahvat nazari bilan qarasa ham, allaqaçon kōnglida u bilan zino qilgan bōladi.
Agar sening ōng kōzing gunoh qilişingga sabab bōlsa, uni suḡurib taşla. Çunki butun badaning jahannamga taşlanişidan kōra, a’zo­yingdan birining nobud bōlgani sen uçun yaxşiroqdir.
Agar sening ōng qōling gunoh qilişingga sabab bōlsa, uni çopib taşla. Çunki butun badaning jahannamga yōliqişidan kōra, a’zo­yingdan birining nobud bōlgani sen uçun yaxşiroqdir”. (Injil, Motto – V: 28, 29,30)

I

Evgeniy Irtenevni oldinda katta amal-martabalar kutardi. Buning uçun qança fazilat zarur bōlsa, bari unda bekam-kōst ham edi. Irtenev oilasida juda ajoyib tarbiya kōrgan, Peterburg universitetini yakunlab, yurist diplomini olgan, yaqinda qazo qilgan otasi sabab aslzodalar davrasida ança-munça taniş orttirgan, bundan taşqari ministrlikda şaxsan ministrning himoyatida xizmatni ham boşlab yuborgan edi. Yana kattagina yer-mulki ham bor edi-yu, ammo bu yer-mulk sal şubhali edi. Otasi onasi bilan birga umrini aksar çet elda va Peterburgda ōtkazar, ikki ōḡli – Yevgeniy va uning kavalergarddagi akasi Andreyga har yili olti ming rubldan çōntak puli berib turardi. U faqat yozda ikki oyga yer-mulkiga kelar, şunda ham xōjalik işlariga boş qōşmas, barça vakolatni kelgindi işboşiga topşirib qōygan, işboşi esa xōjalikni ōz holiga taşlab qōygan-u, ammo xōjayin unga batamom işonardi.
Otalari vafotidan sōng aka-uka ōrtasida meros taqsimlanadigan bōlganda marhumning şu qadar kōp qarzlari borligi yuzaga çiqdiki, marhumning işonçli vakili oxiri ularga buvilarining yuz ming rubl turadigan yer-mulkini saqlab qolib, merosning boşqa qismidan butunday voz keçişni maslahat berdi. Ammo keksa Irtenevga bergan nasiya pulini sōroqlab, qōlida veksel bilan kelgan qōşni pomeşçik, garçi qarzlar kōp bōlsa-da, kattakon yer-mulkni saqlab qoliş va oyoqqa turḡiziş mumkinligidan sōz oçib qoldi. Uning fikriça, ōrmonni va bōş yotgan taqir yerlarni sotib, asosiy serdaromad joy – Semyonovskiyni tōrt ming desyatina unumdor qora tuproḡi, şakar zavodi va ikki yuz desyatina yaylovi bilan saqlab qolinsa, ōz hayotini şu işga baḡişlab, qişloqqa kōçib kelinsa-da, aql va tadbir bilan xōjayinlik qilinsa, kifoya emiş.
Evgeniy bahorda yer-mulkiga keldi-yu (otasi qişda – rōzada qazo qilgandi), uni boşdan-oyoq kōzdan keçirgaç, xizmatidan iste’fo berişga, qişloqqa onasi bilan kōçib kelib, asosiy yer-mulkni saqlab qoliş uçun xōjalik bilan şuḡullanişga qaror qildi.
Ōzi kōpam dōst-inoq bōlmagan akasi bilan esa quyidagi bitimga keldi: unga har yili tōrt ming rubldan pul berib turadi yoki biryōla sakson ming rubl tōlaydi, akasi esa buning evaziga merosdagi uluşidan voz keçadi.
U, rostdan ham, qişloqqa kōçib keldi-da, onasi bilan keng-mōl uyga joylaşib, xōjalik işlari bilan qizḡin, ayni çoḡda ehtiyotkor şuḡullana boşladi.
Odamlar qarilarni konservator, yoşlarni esa novator bōladi, deb hisoblaşadi. Vaholanki, bu mutlaqo notōḡri fikr. Aslida, qarilar emas, yoşlar konservator bōladi. Ular yaşaşni juda xohlaydi-yu, ammo qanday yaşaşni mulohaza qilmaydi yoki bunga vaqti ham bōlmaydi. Şuning uçun odamlar ulargaça qanday yaşagan bōlsa, şunday yaşab ketaveradi.
Evgeniy ham xuddi şunday qildi. U qişloqqa kōçib keldi-yu, otasining davridagi emas – çunki otasi nōnoq xōjayin edi – bobosining zamonidagi hayot tarzini qayta tiklaşga bel boḡladi. Yevgeniy bu turmuş tarzini uyda ham, boḡda ham, xōjalikda ham, albatta, yangi zamonga moslab qayta tiklaş – katta-katta xarjlab, badavlat, tōq yaşaş, har yerda batartiblik va sariştalik ōrnatiş uçun ōzini ōtga-çōqqa urardi. Ōşanday hayotni oyoqqa qōyiş uçun bir dunyo işni bajariş lozim edi: haqdorlar va banklarning talabini qondiriş, buning uçun yerlarni sotiş va qarzlarni çōzdiriş, tōrt ming desyatina unumdor yerga va şakar zavodiga ega Semyonovskiydagi kattakon xōjalikning bir qismini ijaraga berib, bir qismini esa ōz kuçi bilan ekib, saqlab turiş uçun ham ozmunça pul kerak bōlmasdi! Yot kōzlarga taşlandiq holga kelib, zavolga yuz tutgandek kōrinmasin uçun uyni ham, boḡni ham bir navi parvarişlab turiş zarur edi.
Evgeniyning işlari boşdan oşib-toşib yotardi-yu, biroq uning kuç-quvvati – xoh jismoniy, xoh ruhiy bōlsin – har qança yumuşga yetib ortardi. U yigirma olti yoşdagi ōrta bōyli, muskullari bōrtib çiqqan, baquvvat, xuşçaqçaq, ta’sirçan va çaqqon yigit bōlib, ikki yuzi qip-qizil, tişlari sadafdek oq, lablari juda xuşbiçim, soçlari siyrakroq, mayin va jingalakka moyil edi. Uning yakkayu yagona kamçiligi kōzi uzoqni kōrmasligi bōlib, kōzoynakka ruju qōyganidan bu kasalini zōraytirib olgan, endi pensnesiz yurolmaydigan bōlib qolgan, şu matoh burnining dōngçasiga botib, kōkiş iz qoldirib ham ulgurgan edi. Uning jismoniy qiyofasi ana şunday edi. Ruhiy qiyofasi esa yanayam ajoyib, uni kimki qança kōproq bilsa, şunça kōproq yoqtirib qolardi. Onasi ilgaritdan uni boşqalardan kōproq avaylar, eri qazo qilgandan keyin esa nafaqat bor mehri, balki bor hayotini ham unga atagan edi. Ammo uni bu qadar sevgan faqat onasining ōzi emas edi. Gimnaziya va universitetda orttirgan ōrtoqlari ham uni sevar, ayni çoḡda hurmat ham qilardi. U yettiyot begona odamlarga ham xuddi şunday ta’sir kōrsata olardi. Irtenevning oḡzidan çiqqan birortayam gapga işonmaslik mumkin emas edi. Axir, halollik aks etib turgan bunday oçiq yuz, yanayam tōḡriroḡi, kōzga boqib, undan aldov, yolḡon kutiş mumkinmi?!
Umuman, yigitning halolligi uning işlarida kōp bor asqotgan edi. Qarz beruvçilar boşqalarning iltimosini rad etsa ham, unga yōq deyolmasdi. Işboşi, oqsoqol, mujiklar ham har kimga qabihlik qilsa, har kimni aldasa-da, xuşfe’l, sodda, yanayam muhimi, içi bilan taşi bir bu yigitni çuv tuşurişni esdan çiqarib qōyardi.
May oyining oxirlari edi. Yevgeniy bekor yotgan taqir yerlarini bir savdogarga sotadigan bōlib, ularni garovdan çiqargani şaharga bordi-yu, bu boşoḡriḡidan bir amallab qutulgaç, xōjalikning aşqol-daşqollari, ya’ni otlar, hōkizlar va aravalarni yangilaş, yanayam muhimi, xutorda ba’zi qurilişlar qiliş uçun ōşa savdogarning ōzidan qarz kōtardi. Ana şundan keyin işlar jonlanib ketdi. Taxta-yoḡoçlar taşib keltirildi, duradgorlar işga kirişdi, saksonta arava gōng taşişga qōyildi, ammo hammayoq puturdan ketgan, liqqillab omonat turardi.

II

Şu çop-çoplar orasida, garçi muhim bōlmasa-da, ammo Yevgeniyni behalovat qilgan bir vaziyat yuzaga keldi. U ham yoşligini barça navqiron, soḡlom bōydoq yigitlardek ōtkazar, ya’ni har turli ayollar bilan aloqada bōlib turardi. Uni buzuq deb bōlmasdi-yu, ammo ōzi tan olganidek, rohib deb ham bōlmasdi. Yevgeniy bunga, uning ōz iborasi bilan aytganda, jismoniy soḡliḡi va aqliy erkinligi qança talab qilsa, faqat şunça mayl kōrsatar edi, xolos. U ōn olti yoşidan ana şu yōlga kirgan, hozirgaça bari kōngildagidek borardi. Kōngildagidek degani şu ma’noda ediki, u buzuqlikka berilib ketmadi, birortasiga telbalarça elakişmadi, yana kasal-pasal ham ottirmadi. Peterburgda oxirgi marta bir çevar qiz bilan işqibozlik qilib yurdi, ammo keyingi paytda qizning axloqi buzildi, şunda u bilan darhol orani oçiq qildi. Hartugul, qizni pul bilan ta’minlab qōyganidan, ortiqça hijolat ham tortib ōtirmadi.
Lekin qişloqqa kōçib kelganiga, mana, ikki oy bōlyaptiki, bu borada qanday yōl tutişni bilmay, boşi qotar edi. Ōzini majburan tiyiş yigitning mazasini qoçirib borardi. Nahotki, şuginani deb şaharga tuşiş kerak bōlsa? Xōş, şaharga tuşmasa, qayerga borsin? Qanday qilib betoqat hirsini qondirsin? Uni faqat şu savollar qiynar, çunki şunday qilmasam bōlmaydi, deb hisoblar edi. Xayolida zarur deb bilgani hayotida ham zarurga aylandi, şu asno u erki qōldan ketgani, har bir ayolga hirs bilan qarayotganini payqab qoldi.
Evgeniy şu qişloqdan biror ma’şuqa topişni nojoiz deb bilardi. Odamlardan eşitişiça, otasi ham, bobosi ham, boşqa pomeşçiklardan farqli ōlaroq, ōz uyida heç qaçon heç qanday dehqon ayol bilan oşiq-ma’şuqlik qilmagan ekan. Avvaliga u ham bunday iş qilmaslikka qaror berdi. Ammo keyin şu nafsi bedavoga qançalik boḡlanib qolganini tuşunib yetib, şaharda boşiga qanday kōrguliklar tuşişini dahşat-la kōz oldiga keltirib, hozir krepostnoylik bekor qilingan, demak, şu yerdanam jazman topsam bōladi, degan fikrda tōxtaldi. Faqat şunday iş tutiş kerakki, heç kim buni payqamasin, yana buzuqlik uçun emas, soḡliq uçun qilsin, u ōziga nuqul şunday deb gap uqtirardi. Yigit şu qarorga keldi-yu, bezovtaligi battar ortdi. U oqsoqol bilanmi, biror dehqon yoki duradgor bilanmi gaplaşib qolsa, ōziyam sezmagan holda gapni ayollar mavzusiga burar, şu xususda sōz oçildi degunça esa gōyo mum tişlab olardi. Yigit ayollarga yanayam kōproq qaraydigan bōlib borayotganini payqadi.

III

Ahd qiliş boşqa gap ekan-u, uni bajariş boşqa gap ekan. Ōzi biror ayolga gap otay desa, barin degan nomiga sira tōḡri kelmaydi. Qaysi ayolga, qayerdayam gap otsin! Birovni ōrtaga solsinmi yoki? Ammo kimdan iltimos qiladi buni?
Bir gal çanqoḡini bostirgani qorovulxonaga kirdi. Qorovul – ota­sining sobiq ovçisi Danila çol edi. Irtenev çolni gapga solgandi, qorovulning qulfi dili oçilib ketdi – avvallari ov payti xōbam şarobbozlik qilişganidan sōzlay ketdi. Şunda yigitning xayolidan ōşa sabilni şu qorovulxonada yoki ōrmonda qilinsami, juda bopta bōlar edi, degan fikr ōtdi. Ammo buning ilojini qanday topsa bōladi? Darvoqe, Danila çol şu işni bōyniga olmasmikan? “Balki buni iltimos qilsam, çolning aççiḡi çiqar, ōzim esa şarmanda bōlarman? Balki oppa-oson rozi bōlar”. U Danila çolning hikoyasiga quloq tutar ekan, xayolidan ana şu fikrlar ōtar edi. Danila Pryaniçkov bilan dyaçixaning ovbop dalasiga qanday borib qolişgani-yu, şerigini ōşa xotin bilan qanday qovuştirib qōyganidan sōzlardi.
“Çolga aytsam bōlar”, deb ōyladi Yevgeniy.
– Joyi jannatda bōlgur otangiz heç bunaqa ahmoqona işlar qilmasdi.
“Yōq, aytib bōlmaydi”, deb ōyladi bu gapni eşitib Yevgeniy, ammo bir sinab kōriş uçun tavakkal sōz boşladi:
– Ōzing nega bunaqa çatoq işlar qilgansan unda.
– Buning nimasi çatoq ekan. Ayoli tuşmagur ham xursand, Fyodor Zaxaroviçning-ku oḡzi quloḡida. Yana hamyonga bir rubl tuşib turibdi. Nima qilsin ōşa beçorayam. U ham tirik jon! Ehtimol, şarob içar!
“Ha, aytsa bōladi”, deb ōyladi Yevgeniy va darhol sōz boşladi:
– Senga aytsam, Danila, – u şunday dedi-yu, duvva qizardi, – juda qiynalib ketdim. – Danila unga kulimsirab qarab turardi. – Rohib emasman, axir, tarki odat…
U gapi ahmoqona çiqqanini anglab, uyaldi-yu, ammo Danila ma’qullab turganini kōrib, suyundi.
– Ilgariroq aytmaysizmi şu dardingizni, iloji yōq iş ekanmi bu! Siz faqat falon juvonni desangiz, bas.
– Oh, rosti, menga farqi yōq. Faqat kōhlik, soḡlom bōlsa, degandim.
– Tuşundim, – dedi labini qimtib Danila. U ōyga tolgandi. – Ha, juda ketvorgan bittasi bor, – deb birdan gap boşladi u. – Ōtgan kuzda erga çiqqan, şuni sinab kōrsangiz-çi? – Danila bu yoḡiga şivirlaşga ōtdi. – Eri heç nima qila olmaydi. Ovçiga şuyam qayḡu bōlibdi-yu!
Evgeniyning yuzi uyatdan buruşib ketdi.
– Yōq, yōq, – dedi u şoşa-pişa. – Menga bunaqasi kerak emas. Menga şunaqasi kerakki, ōzi kōhlik ham soḡlom-u, ammo taşvişi ozroq bōlsin – askarlikka ketgan birortasining xotinimi yoki boşqa şunga ōxşaganimi…
– Topdim! Demak, sizga Stepanida bop ekan. Eri pul topgani şaharga ketgan, askarning xotini, desa ham bōlaveradi. Lekigin ōzi kōhlik, soḡlom juvon. Kōnglingiz, albatta, tōladi. Bir oḡiz bor desam, ōzi kelaveradi…
– Xōş, qaçon?..
– Xohlang, ertagayoq! Tamakiga borganda, kirib ōtaman. Tuş payti şu qorovulxonaga yoki hovli etagidagi hammomga keling. Heç kim halal bermaydi. Hamma tuşki uyquga ketgan bōladi.
– Mayli, men – rozi!
Uyga qaytayotganida Yevgeniyni qattiq hayajon bosdi. “Ertaga nima bōladi endi? Qanaqa juvon ōzi u? Biror tasqara bōlsa-çi? Yōq, qişloqi juvonlar kōhlik bōladi, – xayolidan ōtkazdi u ōzi ortidan kōz uzolmay qarab qolgan yoş ayollarni eslab. – Ammo unga nimalar deyman, qanday qōl tekkizaman?”
Evgeniy kun bōyi hardamxayol bōlib yurdi. Ertasiga soat ōn ikkida qorovulxonaga keldi. Uni eşik oldida jim qarşilagan Danila boşi bilan ōrmon tarafga ma’noli işora qildi. Yevgeniyning yuragi dukillab urib ketdi, u yuragi ovozini eşitgan kōyi hovli etagiga qarab yurdi. Ammo bu yerda heç kim kōzga taşlanmas edi. Hammomga yaqin bordi – bu yerda ham heç zoḡ yōq. Hammomni kōzdan keçirib, taşqari çiqqan hamono novdaning “qirs” etib singan ovozini eşitdi. Yigit ovoz kelgan tarafga qaragan edi, jar ortidagi butazorda bir juvonga kōzi tuşdi. Yevgeniy jar oşa ōzini ōşa yoqqa otdi. Ammo jarda qiçitqi ōsib yotgan ekan, hovliqişda buni payqamabdi – butun badani açişib-qiçişdi-yu, burnidagi pensnesini ham tuşirib, yana ortiga çopib çiqdi. Juvon kaştagulli oq fartuk, tōq qizil tivit yubka, oç qizil rōmolda yalangoyoq turar, durkun, soḡlom, çiroyli edi. U ōşa yerda turgança, hayiqibroq kulib qarardi.
– Ōşa yerda aylana sōqmoq bor, şundan yura qolsangiz-çi, – dedi u Yevgeniyga. – Biz kelganimizga hiyla bōldi. Yōḡ-ey, kōp emas.
Evgeniy juvonning yoniga bordi, birrov kōz taşladi va sekin qōl tekkizdi.
Çorak soatdan sōng ular ikki tarafga qarab ketdilar. Yevgeniy pensnesini qidirib topdi-da, Danilaning oldiga kirdi. Uning “Mamnunmisiz, barin?” degan savoliga javoban indamay bir rubl uzatdi-da, uyiga qarab ketdi.
U mamnun edi. Avvaliga biroz uyaldi. Keyin uyat ōtib ketdi. Bari kōngildagidek edi. Eng muhimi, endi ōzini yengil, xotirjam, tetik his qilardi. Juvonga esa tuzukroq razm ham solmadi. Esida qolgani – şu: u pokiza, soḡlom, kōhlik va oddiygina edi.
“Kimning xotini ekan-a bu, – der edi u ōziga-ōzi. – Danila, Pçelnikovning degandek bōluvdi-ya? Qanday odam ekan ōşa Pçelnikov? Pçelnikovlar – bir emas, ikki oila. Aftidan, Mixayla çolning kelini bōlsa kerak. Ha, aniq ōşaniki. Çunki ōḡli Moskvada yuradi. Ōrni kelganda, Daniladan sōrarman”.
Şu kundan boşlab Yevgeniyning hayotidagi ōşa kōngilsizlik – ōzini ōzi tiyilişga majburlaş barham topdi. Endi har xil fikrlarga çalḡişdan ham qutulib, ōz işlari bilan bemalol şuḡullana boşladi.
Evgeniy boşlab qōygan işni yengil deb bōlmasdi: unga ba’zan ōzining bu işga irodasi yetmaydigandek, oxiri yer-mulkini sotişga majbur bōladigandek, butun mehnati çippakka çiqqani bir sira, yana heç bir işni eplolmaydigan landovurga çiqib qoladigandek bōlib kōrinardi. Uni hammasidan ham şu hadik kōproq azoblar edi. Yevgeniy endi bir teşikni yamadim deganda, boşqa yerda darrov yangisi paydo bōlardi.
Bu orada otasining, ōziga ilgari noma’lum bōlgan, qança yangi qarzlari çiqib qoldi. Otasiyam umrining oxirida kim tōḡri kelsa, ōşandan qarz kōtaravergan kōrinadi. Yevgeniy may oyida – meros taqsimlanayotganda otamning hamma qarzlarini bilaman, deb ōylagandi. Biroq yozning ōrtalarida uning qōliga bir xat kelib tegdi, unda otasi beva ayol Yesipovadan ōn ikki yarim ming rubl qarz kōtargani bitilgan edi. Qarz olingani haqida veksel yōq, oddiy tilxat bor edi, xolos. Advokatning aytişiça, bu tilxatni tan olmasa ham bōlardi-yu, lekin şu vajdangina otasi çindan ham olgan qarzdan bōyin tovlaşni Yevgeniy xayoliga ham keltirolmas edi. U faqat bu çindanam qarzmi yo tagida boşqa gap bormi, şuni bilgisi kelardi.
– Oyi, Kaleriya Vladimirovna Yesipova deganlari kim ōzi? – deb sōradi u onasi bilan tuşlik qilib ōtirişganda.
– Yesipovami? U – bobongning asrandisi. Nima edi?
Evgeniy onasiga xat haqida sōzlab berdi.
– Hayronman, nahotki bu ayol uyalmasa? Otang unga qança pul bergan edi-ya, – dedi onasi.
– Ōzi qarzdormizmi undan yoki yōqmi?
– Buni senga qanday aytsam ekan. Qarzdorlikka qarzdor emasmiz-a, ammo otang azbaroyi valine’matligidan…
– Ha, biroq otam buni ōziga burç sanardi.
– Rosti, biror yōl kōrsatolmayman. Boşim qotgan. Axir, senga hozir şundoḡam oḡir…
Marya Pavlovna nima deyarini ham bilmay kalovlanib turar, bu kayfiyati ōḡliga ham yuqqan edi.
– Bundan çiqdi – qarz, uni uziş kerak, – dedi Yevgeniy. – Ertagayoq unikiga boraman-da, muhlatni uzaytiring, deb iltimos qilaman.
– Oh, senga şunaqayam rahmim kelyaptiki… Lekin, bilasanmi, yaxşisi, unga ayt: ozroq kutib tursin. – Onasi ōḡlining qaroridan kōngli tinçib va ḡururi jōşib ana şunday dedi.
Onasi ōḡli bilan birga yaşasa-da, uning ahvolini tuşunmasligi Yevgeniyni nihoyatda azoblar edi. Marya Pavlovna umrbōyi dabdabali yaşab ōrganganidan, bugun yoki ertaga işlar butkul orqaga ketib, yer-mulkidan heç vaqo qolmasligi, ōḡli bor-budini sotib qarzlarni uzgaç, ōzini ham, onasini ham davlat xizmatidan olajak maoşi hisobidan boqişga majbur bōlişi, ōḡlining mavqeidagi odam uçun esa bu maoş yiliga ikki ming rubldan oşmasligini xayoliga ham keltira olmasdi. U hozirgi vaziyatdan faqat har bir yerda xarajatlarni qisqartiriş evaziga qutulib qoliş mumkinligini tuşunmas, şu boisdan Yevgeniy har xil mayda-çuydalar, masalan, boḡbonlar, izvoşçilar, xizmatkorlar va hatto das­turxonga tortilajak oş-ovqatlardan ham tejab sarflaşga iymanayotganini payqamasdi. Bundan taşqari u, kōpçilik beva ayollar kabi, marhum erining xotirasini şunçalar e’zozlar ediki, uning ōziga tirikligida bu qadar e’zoz kōrsatmagandi. U marhumning qilgan işlari-yu, ōrnatgan tartiblari nobop deb topilib, ōzgartirilişi mumkin degan fikrni esa xayolining yaqiniga aslo yōlatmas edi.
Evgeniy boḡ va gulxonani ikki boḡboni, otxonani ham bir juft izvozçisi bilan saqlab turaman, deb jonini jabborga berardi. Marya Pavlovna esa soddadillarça oşpaz çol dasturxonga tortayotgan oş-ovqatdan ham, xiyobondagi ba’zi yōlkalar tozalanmay qolayotganidan ham, gumaştalar ōrniga bittagina bolakay qolganidan ham nolimayotganini jonfido ona ōḡli uçun nimaiki qilişi mumkin bōlsa, barini ado etişga yōyar edi. Yevgeniy bunisi endi juda ortib tuşdi-ku, deya zōrḡa bōyniga olgan bu qarzga ham Marya Pavlovna ōḡliga ōz oliyjanobligini kōrsatiş uçun bir bahonai sabab deb qaradi. U Yevgeniyning moddiy ahvolidan unça taşvişga tuşmayotganining yana bir sababi – agar ōḡliga tuzukkina sepli kelin topsa, bari yana avvalgi iziga tuşib ketişiga işonişi edi. Marya Pavlovna ōḡliga aynan şunday kelin topişiga sira şubha qilmasdi. U qizini Yevgeniyga jon-jon deb qōşqōllab topşirişga şay bir neça oilalarni bilardi. Ona ōḡlini iloji boriça tezroq uylantiriş taraddudiga tuşib qolgandi.

IV

Evgeniyning ōzi ham uylanişni orzu qilardi-yu, ammo uning orzusi onasinikiga ōxşamas edi. Uylaniş hisobidan ahvolini ōnglab oliş unga qabihlik bōlib kōrinardi. U kimga bōlmasin, halol yōl bilan, sevib uylanişni istardi. Yevgeniy ōzi tōqnaş kelgan qizlarni kōz ostiga olar, ular ōzining tengimi-yōqmi çamalar, ammo bu borada hali toleyi kulmay turar edi. Şu orada, ōziyam kutmagan holda, Stepanida bilan pinhona uçraşuvlari davom etar, hatto barqarorlaşib borardi. Yevgeniy buzuqlikdan yiroq edi, şuning uçun yaşiriqça iş qilayotganidan azoblanar, bu qilmişi çakkiligini his etar va hatto ilk uçraşuvdan keyinoq Stepanidani boşqa kōrmaslikka umid boḡlagan edi. Ammo bir­oz vaqt ōtgaç, yigit yana betoqat bōla boşladi va ōz ahvolini yana ōşa “eski dard”dan deb bildi. Bu gal endi unga kim bōlsa ham baribir emasdi. U aynan ōşa porlab turuvçi qora kōzlarni, ōşa past, mayin ovozdagi “Yōḡ-ey, kōp emas!” degan sōzlarni, ōşa badandan taralayotgan şirin, ōtkir hidni, ōşa peşbandni turtib turgan durkun kōkrakni, yana bularning barini ōşa quyoş çaraqlab turgan mahal yonḡoq va zarang butalari orasida kōrişni xohlardi. Har qança xijolatli bōlmasin, u yana Danila çolga murojaat qildi. Uçraşuv bu gal ham tuş paytiga, ōrmonga tayin etildi. Endigi uçraşuvda Yevgeniy juvonga tikilibroq qaradi, juvon uning kōziga jozibali kōrindi. Yevgeniy uni gapga solib, eri haqida sōradi. Çindan ham, eri – Mixayla çolning ōḡli ekan, hozir Moskvada izvoşçilik qilarkan.
– Har qalay, sen nega bunday… – Yevgeniy, eringga xiyonat qilib yuribsan, deb sōramoqçi bōldi.
– Xōş, qanday qilib ekan? – deb sōradi juvon. U ōziga yetkança aqlli va farosatli edi.
– Men bilan uçraşib yuribsan deyman-da?
– Obbo, – quvnoq ohangda sōz qotdi juvon.– Erim ōşa yoqlardan birortasini allaqaçon topib olgandir. Men ham bu yerdan birortasini topib olgan bōlsam, nima qipti?
Juvonning ōzi şōxlik va tegajoqlik qilib turardi. Bu Yevgeniyga yoqib tuşdi. Lekin şundayam juvonga uçraşuvni ōzi tayin qilmadi. Stepanida Danila çol unga kōpam yoqmasligidan zorlanib, uni oraga suqmay, ōzimiz kōrişaversak bōladi-ku, deganida Yevgeniy bunga kōnmadi. U mana şu uçraşuv oxirgisi bōladi, deb umid qilardi. Juvon Yevgeniyga yoqardi. Şunday xuştorlikni ōzi uçun zarur deb bilar va buning heç qanday yomon joyi yōq, deb hisoblardi. Biroq qalbining tub-tubida şunday bir talabçan hakam bor ediki, u yigitning bu qilmişlarini aslo ma’qullamas va şoyad şunisi oxirgi marta bōlsa, deb umid qilardi. U şunday deb umid qilmagan taqdirda ham, har qalay, bu tomoşalarda iştirok etişni, kelasi gal ham taḡin şunga şay turişni xohlamas edi.
Butun yoz şu zaylda ōtdi, bu orada Yevgeniy juvon bilan ōn martaça uçraşdi va har gal Danila çol ōrtakaşlik qildi. Bir gal eri Moskvadan kelib qoldi-yu, juvon uçraşuvga çiqolmadi, şunda Danila Yevgeniyga boşqasini topmoqçi bōldi. Ammo yigit bu taklifni nafrat bilan rad etdi. Keyin juvonning eri Moskvaga qaytdi-yu, uçraşuvlar yana ōşa-ōşa davom etaverdi. Avvaliga Danila ōrtakaşlik qildi, sōngra Yevgeniyning ōzi tōḡridan-tōḡri uçraşuv tayinlaşga ōtdi. Stepanida Proxorova degan xotin bilan birga kelar, çunki ayol kişining bir ōzi yurişi noravo edi. Bir gal ayni uçraşuv tayin etilgan vaqtda Marya Pavlovna ōḡliga kelin qilaman deb kōz ostiga olib yurgan qizini yetaklab yaqin tanişlari mehmonga kelib qoldi-yu, Yevgeniy odob yuzasidan ularni taşlab çiqa olmadi. Lekin imkon bōldi degunça, xirmonni borib kōrmoqçi bōlgandek, uni yonlab ōtuvçi sōqmoq orqali ōrmonga – uçraşuv joyiga şoşildi. Juvon kōrinmas edi. Ammo har doimgi joyda qayergaki qōl yetsa, barçasi – şumurut, yonḡoq, hatto qoziq yōḡonligidagi zarang kōçati ham sindirilgan edi. Juvon uni kuta-kuta, toqati toq bōlgan, dimoq-firoq qilgan va yigitga ōynoqilarça şunday xotira qoldirgan edi. U turdi-turdi-da, ertaga juvonni çaqirtir, deb iltimos qilgani Danila çolning qorovulxonasiga qarab ketdi. Juvon ertasiga keldi-yu, ōzini har doimgidek tutdi.
Şu taxlitda yoz ōtdi. Ular har gal ōrmonda uçraşardi. Ammo bir gal, kuz arafasida don saqlanadigan omborxonada, uning xilvatroq joyida birga bōlişdi. Şu uçraşuvlar ōzi uçun biror qadr-qimmatga egami, bu savol Yevgeniyning xayoliga ham kelmasdi. Juvon haqida-ku boş qotirib ōtirmasdi. Qōliga pul tutqazardi-da, ōz yōliga qarab ketaverardi. Ikkovining xuştorligi butun qişloqqa yoyilgani, Stepanidaga boşqalar hasad bilan qarayotgani, qaynota-qaynonasi uning qōlidan pulni olib qōyayotgani va kelinining bu xurmaça qiliḡini raḡbatlantirayotgani, juvonning gunoh haqidagi tasavvurlari pul ta’siri va qaynota-qaynonasining xayrixohligi orqasida butkul çilparçin bōlganini bilmas, buni bilişga harakat ham qilmas edi. Juvon, menga odamlarning hasadi kelyaptimi, demak, savob iş qilyapman, degan fikrga kelib bōlgandi.
“Faqat soḡliq uçun qilyapman-ku buni, – deb ōzini ōzi ovutardi Yevgeniy. – Xōp, bu işimni nojōya ham deylik, ammo uni hamma yoki kōpçilik bilsa ham, heç kim malomat qilmayapti-ku! Juvon bilan birga kelib-ketuvçi xotin barini biladi. Bilganidan keyin boşqalarga ham aytmay qōymaydi, albatta. Xōş, u nima qilsin endi? Bu qilmişim – xunuk, – deb ōylardi Yevgeniy. – Lekin qōlimdan nimayam kelardi? Uzoqqa çōzilmas, har qalay…”
Evgeniyni xijolatga soladigan tomoni juvonning eri edi. Avvaliga u juvonning erini ōtaketgan yomon odam bōlsa kerak, deb ōyladi – bu uning gunohini bir qadar oqlar edi. Biroq juvonning erini kōrdi-yu, hayratda qotdi. U şovvoz va olifta yigit bōlib, ōzidan ortiq bōlsa ortiqki, aslo kam emas edi. Yevgeniy keyingi ilk uçraşuvdayoq juvonga uning erini kōrgani va şovvozligiga havasi kelganini aytdi.
– Bunaqasini qişloqdan boşqa topib bōpsiz, – dedi juvon ḡurur bilan.
Bu gap Yevgeniyni lol qilib qōydi. Endi juvonning eri borligi uni battar azoblardi. Bir kun Danila çolning qorovulxonasiga kirib qolgandi, u suhbat orasida bunday deb qoldi:
– Burnoḡi kun Mixayla, barin ōḡlimning xotini bilan uçraşib yurarmiş, şu gaplar rostmi, deb sōrab qoldi tōsatdan. Men qayoqdan bilay, deb qōya qoldim. Nafsilamrini aytganda, dedim, mujik bilan bōlgandan kōra, barin bilan bōlgan afzalroq.
– U-çi, u nima dedi.
– Hay, mayli, dedi u: baribir, buning tagiga yetaman, kelinning jazosini bermay qōymayman.
“Ha-ya, eri qişloqqa qaytsa, men ham undan keçardim”, deb ōyladi Yevgeniy. Biroq juvonning eri hamon şaharda yurar, ikkovining uçraşuvlari esa tōxtamasdi. “Qaçon zarur bōlsa, ōşanda aloqani uzaman, bariga nuqta qōyaman”, deb ōylardi u yana.
Evgeniy bunga şubha qilmasdi, çunki yoz bōyi turli-tuman yumuşlar – yangi xutorni quriş, buḡdoyni ōrib oliş, uyni epaqaga keltiriş, yanayam muhimi, qarz-nasiyalarni uziş va bōş yotgan taqir yerlarni sotişdan boşi çiqmadi. Bularning bari şunday yumuşlar ediki, ular Yevgeniyning xayolini butkul egallab olgan, yotsa ham, tursa ham xayoli şularda edi. Hayot deganlari, aslida, şu edi ōzi. Stepanida bilan uçraşib yurişlari esa – u bularni aloqa ōrnida ham kōrmasdi – mayda-çuydalar edi, xolos. Tōḡri, juvonni kōrgisi kelib qolganda, uni bu istak şunçalar betoqat qilardiki, boşqa heç narsa kōngliga siḡmay qolardi. Lekin bu holat uzoq davom etmas, yana uçraşuvga çiqişardi-yu, u juvonni bir hafta, ba’zan bir oy ham esdan çiqarib yuborardi.
Evgeniy kuzda şaharga tez-tez qatnab yurdi-yu, bu yerda u Annenskiylar oilasi bilan yaqinlaşib ketdi. Annenskiylarning bōy yetgan qizi bōlib, endigina institutni bitirgan edi. Xuddi şu yerda Marya Pavlovnaning dilini siyoh qilgan voqea yuz berdi: Yevgeniy, onasining iborasi bilan aytganda, juda past ketdi – Liza Annenskayani sevib qolib, uning qōlini sōradi.
Ana şundan keyin Stepanida bilan uçraşuvlar barham topdi.

V

Heç qaysi erkak nega boşqa bir ayol emas, aynan şu ayolni tanlaganini heç qaçon izohlab berolmaganidek, Yevgeniy ham nega aynan Liza Annenskayani tanlaganini izohlab berolmas edi. Sabablar, xoh ijobiy, xoh salbiy bōlsin, juda kōp edi. Uning Marya Pavlovna kōz ostiga olgan qizlardek boy kelin emasligi, ōz onasi – Varvara Alekseevnaga taqqoslaganda juda oddiy va xoksorligi, odam kōz uzolmay qolar darajada gōzal ham emas-u, biroq kōhlikkina ekanligi ana şunday sabablardan edi. Eng asosiy sabab esa, u bilan yaqinlaşuv Yevgeniy uylaniş uçun ayni yetilgan pallada boşlangani edi. Yigit endi uylanmasam bōlmaydi, degan qarorga kelgani uçun ham sevib qolgandi.
Liza Annenskaya avval-boşda Yevgeniyga faqat yoqqandi, xolos. Ammo yigit şu qiz xotinim bōladi, degan qarorga kelgaç, unga nisbatan ança kuçli tuyḡuni his qila boşladi. U sevib qolganini fahmlab turardi.
Liza bōyçan, ozḡin qiz edi. Uning yuzi ham, burni ham, barmoqlari ham, oyoq kaftlari ham uzunçoqdan kelgan edi. Yuz terisi juda yupqa, oq-sariq tusda bōlib, yanoḡiga sezilar-sezilmas qizil rang yugurgandi. Uzun malla soçlari mayin bōlib, quyilib turar edi. Çaqnoq gōzal kōzlari odamga beozor va inonib boqardi. Yevgeniyni, ayniqsa, şu kōzlar maftun etgandi. U qaçon Liza haqida ōylab ketsa, har gal şu sof, yuvoş va inonuvçan kōzlar xayolida gavdalanardi.
Liza taşqi jihatdan ana şunday edi. Uning içki olami haqida esa yigit heç nima bilmas, ana şu kōzlardan boşqasi uni qiziqtirmas ham edi. Bu kōzlar ōzi bilişi kerak bōlgan hamma gapni gōyo aytib turgandek edi Yevgeniyga. Lizaning kōzlariga ana şunday ma’no joylangan edi.
Hali institutdalik payti, ōn beş yoşidanoq Liza biror xuşbiçim yigit bilan tanişsa, darrov uni sevib qolar, faqat sevgan çoḡlarida daf’atan jonlanib, ōzini baxtli his etardi. Institutni tugatgaç ham, ōzi tanişgan barça yigitlarga şaydo bōlib yurdi, tabiiyki, u Yevgeniyni ham bir kōrişdayoq sevib qoldi. Xuddi ōşa şaydolik qizning kōzlariga Yevgeniyni maftun qilgan sehrli ifodani baxş etgan edi.
Şu yil qişda Liza bir vaqtda ikki yigitga şaydo bōlib qolgandi. Ular Annenskiylarni yōqlab kelgandagina emas, şunçaki nomlari tilga olinganda ham, qizni hayajon bosar, yuzi qizarib ketardi. Biroq onasi Yevgeniyning niyati jiddiy ekaniga şa’ma qilgaç, uning şu yigitga mahliyoligi kuçaydi-yu, anavi ikkoviga deyarli loqayd boqadigan bōlib qoldi. Yevgeniy ularnikidagi ballar, yiḡinlarga qatnay boşlagaç esa, boşqalardan kōra u bilan kōproq raqs tuşa boşladi. Çamasi, yigit ham qiz çindan-da ōzini sevadimi-yōqmi, şuni aniqlaştirib oliş payida edi. Lizaning Irtenevga şaydoligi allaneçuk xastalikka aylangaç, qiz uçun boşqa barça odamlar yōqolib, tuşida ham, ōngida ham faqat ugina kōrinadigan bōlib qoldi. Yigit qizning qōlini sōraganda, ota-onasi bu nikohga rozilik berdi, şunda qiz Yevgeniyga ilk bōsa tortiq etib, ikkovi kelin-kuyov deb e’lon qilindi, ōşandan keyin Lizada qayliḡini ōylaşdan boşqa xayol qolmadi, qiz faqat yigit bilan birga bōlişni, uni sevişu ōziyam sevilişni xohlar edi, xolos. U bōlḡusi eri bilan ḡururlanar, unga ham, ōziga ham, sevgisiga ham mehri avj olar, Irtenevga bōlgan sevgisidan tobora es-huşi oḡib, kōngli yumşab borardi. Yevgeniy ham qizni qança kōp bilgani sayin uni şunça qattiq sevib qolayotgandi. Yigit şunday sevgiga muyassar bōlaman, deb heç qaçon ōylamagandi, şungami bu baxt uning his-tuyḡularini yanada kuçaytirib yuborgandi.

VI

Bahor arafasida Yevgeniy yer-mulkini, yanayam muhimi, tōyga yasatilayotgan uyini kōzdan keçirib, zarur topşiriqlar bergani Semyonovskiyga keldi.
Marya Pavlovna ōḡli şu qizni tanlaganidan norozi edi. Kelin unga yoqmaganidan emas, ōḡlimga yanayam yaxşiroḡini topa olardim, deb işonganidan şu kayfiyatda edi. Bōlḡusi xotin quda – Varvara Alekseevna kōngliga ōtirmagani ham uning ōḡlidan norozi bōlişiga yana bir sabab edi. Varvara Alekseevnaning fe’l-xōyi qanaqa – yaxşimi yo yomonmi – buni hali bilmas, demak, hukm ham çiqara olmas edi-yu, ammo uning vijdonli, andişali, halol ayol, comme il faunt, Marya Pavlovna iborasiça, ledi emasligini bir qaraşdayoq payqadi va bundan dili siyoh bōldi. Dili şuning uçun ham siyoh bōldiki, Marya Pavlovna tabiatan vijdonlilik, andişalilik, halollikni qadrlar, Yevgeniyning qalbi ham bunga juda sezgirligini his etar va şu ayol hali ōḡlining kōnglini kōp bor oḡritişini qalban anglab turardi. Lizaning ōzi esa Marya Pavlovnaga yoqdi. Aniqroḡi, ōḡliga yoqqani uçun unga ham yoqdi. U endi qizni nainki yoqtirişi, balki sevişi ham kerak edi. Marya Pavlovna bunga ham bajonidil tayyor edi.
Onasi Yevgeniyni şod, mamnun kutib oldi. U uy jihozlarini ōzi boş-qoş bōlib, joy-joyiga qōydirgan va ōḡli kelinni olib kelişi hamono jōnaşga şaylanayotgan edi. Yevgeniy onasini, biz bilan qoling, deb qistaşga tuşdi. Ammo bu masala çala qoldi. Marya Pavlovna oqşomda, çoyxōrlikdan sōng, har doimgi odatiça, qarta bilan fol oçib, Yevgeniy esa unga yordam berib ōtirdi. Ona-bola heç qaçon şu oqşomdagidek dildan suhbat qurmagan edi. Bir pasyanni tugatib, yangisini boşlar ekan, Marya Pavlovna Yevgeniyga bir qarab oldi-da, biroz tutilibroq gap boşladi:
– Senga bir gap aytmoqçi edim, Jenya. Bunga garçi aqlim yetmasa ham, baribir, maslahat bersam, degandim. Tōy oldidan bōydoqlikdagi har xil sanḡişlarni darhol tōxtatiş kerak. Toki bu yoḡiga heç kim seni ham, Xudo kōrsatmasin, xotiningni ham bezovta qilib yurmasin. Nima demoqçiligimni tuşungandirsan?
Darhaqiqat, Yevgeniy darrov fahmladi – Marya Pavlovna uning Stepanida bilan elakişib yurganiga şa’ma qilmoqda edi. Holbuki, u ōşa juvon bilan aloqasini kuzdayoq tōxtatgandi. Onasi barça beva ayollardek bu uçraşuvlarga keragidan ortiqça baho berayotgandi. Yevgeniy duv qizarib ketdi. Bu qizariş uyatdan emas, ōkinçdan edi. Tōḡri, Marya Pavlovna Yevgeniyni ayaganidan uning işlariga aralaşyapti. Ammo, baribir, aralaşmagani ma’qul edi. Çunki bu masalada onasi heç nimani tuşunmaydi, tuşunişi mumkin ham emas. U, odamlardan yaşiriqça heç qanday ayb iş qilmadim, heç nima uylanişimga monelik qilmasin, deb ōzimni doim şunday tutdim, deb javob qaytardi.
– Unda judayam soz, dōstginam. Sen, Jenya, onangdan xafa bōlib yurma taḡin, – dedi Marya Pavlovna xijolat tortib.
Biroq Yevgeniy onasi hali gapini tugatmagani, eng asosiy gap hali oldindaligini fahmlab turardi. Darhaqiqat, şunday ham bōlib çiqdi. Oradan bir ozgina vaqt ōtgaç, Marya Pavlovna ōḡli şaharda yurganida Pçelnikovlar undan yangi çaqaloḡini çōqintirib berişni iltimos etib kelişgani haqida hikoya qila boşladi.
Endi Yevgeniy ōkinç, hatto uyatdan ham emas, yōq, onasi şu tobda ōziga aytayotgan bu gaplarning juda mas’uliyatli ekanini anglaşning allaneçuk ḡalati hissiyotidan qizarib ketdi. Bu anglam Yevgeniyning aqliga bōysunmas va hatto u bilan ixtilofda edi. Şunaqa bōlişini kōngli sezgandi-ya. Marya Pavlovna, ōzini suhbatdan bōlak heç qanday niyati yōq kişidek tutib, bu yil faqat ōḡil bolalar tuḡilyapti-ya, deya ōzini hayron bōlganga soldi, sōng, işqilib, bu uruşdan nişona bōlmasin-da, deb qōşib qōydi. Vasinlarnikida ham, Pçelnikovlarnikida ham tōnḡiç farzand ōḡil tuḡildi. Marya Pavlovna buni xonasi kelgani uçungina aytayotgandek kōrinmoqçi edi-yu, ammo ōḡli duv qizarib ketgani, pensnesini dam-badam asabiy yeçib şaqillatgança, yana qayta taqayotgani, şu orada papirosni ham ustma-ust tortayotganiga kōzi tuşib, ōziyam xijolat bōlib ketdi. Ona jim bōlib qoldi. Ōḡil ham mum tişlab ōtirar, jimlikni qanday buzişni bilmasdi. Ikkovi ham bir-birini tuşunganini anglab turardi.
– Qişloqda, eng muhimi – adolatli bōliş, yana toḡangga ōxşab, ba’zilarni arzanda qilib yuborma.
– Oyijon, – dedi nihoyat tilga kirib Yevgeniy – bu gaplarni nega aytayotganingizni bilaman. Siz behuda xavotirlanyapsiz. Men uçun bōlḡusi oilaviy hayotim şu qadar muqaddaski, unga heç qanday vaziyatda ham xiyonat qilmayman. Bōydoqlik paytimdagi sanḡişlarga kelsak, bariga nuqta qōyganman. Men heç kimga heç qanday va’da bermaganman va menga heç kim heç qanday talab qōyolmaydi.
– Bundan mamnunman, – dedi ona.– Oliyjanob orzular bilan yurganingni bilaman.
Evgeniy bu sōzlarni onasining yengilganiga yōydi va yana jim qoldi.
Ertasiga yigit şaharga jōnadi, yōl-yōlakay qayliḡi haqida, dunyodagi kōp narsalar tōḡrisida ōylab ketdi, lekin Stepanidani xayoliga yaqin ham yōlatmadi. Biroq, xuddi jōrttaga qilgandek, xuddi ōşa juvonni eslamoqçidek, u çerkov oldida tōxtadi-da, bu yerga kelib-ketayotgan odamlarni kuzata boşladi. U Matvey çol va Semyonni, yigitlar va qizlarni, yana ikki ayolni uçratdi. Bu ikki ayoldan biri qariroq, boşqasi esa yoşroq bōlib, ança başang kiyingan, boşiga oç-qizil rōmol ōragan, qandaydir taniş kōrinar edi. U yengil va tetik odim taşlar, qōlida bola kōtarib olgandi. Yevgeniyning yonidan ōtişayotganda qariroḡi eski zamonlardagidek bir dam tōxtab, bukilib ta’zim qildi, qōlida bolasi bor yoşroḡi esa boşini xiyol egib qōydi, xolos. Rōmol ostidan şōx kulib boquvçi taniş kōzlar çaraqlab ketdi.
“Ha, bu – ōşa, ammo ōşa uçraşuvlarga nuqta qōyganman, endi unga qaraşga hojat yōq”, deb ōyladi Yevgeniy. Sōng birdan “Ehtimol, bolasi ham mendandir, – degan fikr yuragini jizillatib ōtdi. – Yōq, qanday aljiraş bōldi bu taḡin?! Axir, eri bor-ku boşida, ōşandan orttirgan bolani”. U juvon bilan uçraşib yurgan ōşa paytlardan beri qança ōtganini çōtlab ham ōtirmadi. Yevgeniy uzil-kesil hal qilib bōlgandi: soḡliḡim uçun zarur bōlganidan şu işni qilganman va bu xizmati uçun juvonga haqini tōlab qōyganman, tamom-vassalom. Ōzi bilan şu juvon ōrtasida heç qanday aloqa yōq, bōlmagan, bōlmaydi, bōlmasligi ham kerak. Yevgeniy vijdon ovozini bosib qōyişga urinmasdi, çunki vijdoni lom-mim demayotgandi. U onasi bilan oçiqçasiga gaplaşgani va juvon bilan qōqqis tōqnaşganidan sōng ham uni biror marta esga olmadi. Şundan keyin unga biror marta yuzma-yuz ham kelmadi.
Pasxadan keyingi dastlabki yakşanba – Krasnaya Gorka bayramida Yevgeniy şaharda nikohdan ōtdi-da, yoş xotini bilan darhol qişloqqa jōnadi. Uy, odatda, yangi kelin-kuyovlarga qanday hozirlansa, şunday hozirlangan edi. Marya Pavlovna şaharga ketmoqçi bōlgan edi, Yevgeniy, yanayam asosiysi, Liza, şu yerda qoling, deb yalinib turib oldi. U kelin-kuyov bilan birga qoldi, ammo uyga taqab qurilgan yondoş binoga kōçib ōtdi.
Şu tariqa Yevgeniyning yangi hayoti boşlanib ketdi.

VII

Oila qurganlarining birinçi yili Yevgeniy uçun qiyin keçdi. Qiyin keçişiga sabab – u nikohdan ōtiş taşvişlari bilan yurganida orqaga surilgan barça yumuşlar endi, tōydan sōng uning boşiga birdan yopirilgandi.
Qarz balosidan qutulişning sira iloji yōq edi. Dalahovli sotildi, oşiḡiç qarzlarni uzdi, ammo haliyam nasiyalar bor-u, pul esa yōq edi. Yer-mulk tuppa-tuzuk daromad keltirardi-yu, ammo akasiga pul jōnatişi, tōy çiqimlarini ham qoplaşi zarur edi. Pul yōq bōlsa, zavod ham yurmas, uniyam tōxtatişga tōḡri kelardi. Bu tanglikdan qutulişning birgina yōli xotinining pullarini işlatib turiş edi. Liza erining ahvolini tuşunib yetdi-yu, ōzi şuni talab qila boşladi. Yevgeniy bunga rozi bōldi, lekin bir şart qōydi: yer-mulkining yarmini xotinining nomiga vasiqa qilib beradi. U ana şunday qildi ham. Ammo buni xotini uçun qilgani yōq, çunki Lizaga bu işi haqorat bōlib kōrinardi. U qaynonasining kōngli tinç bōlişi uçun şu yōlni tanladi.
Bir tomondan, xōjalik işlari goh ilgari bosib, goh ortga ketib, Yevgeniy oila qurgan dastlabki yilni zahar-zaqqumga aylantirsa, boşqa tomondan, Lizaning soḡliḡi yomonlaşişi dard ustiga çipqon bōldi. Ular bir yostiqqa boş qōygan yilda, tōydan yetti oy ōtib, kuzda Lizaga balo-qazo yopişdi. U şahardan qaytayotgan erini kutib olgani yakka ot qōşiladigan ikki ḡildirakli aravada yōlga çiqdi. Yovvoşgina ot birdan ōynoqilab berdi-yu, Lizaning yuragi qinidan çiqqudek bōlib, ōzini aravadan yerga otdi. Xayriyatki, unga şikast yetmadi, agar etagi arava ḡildiragiga ōralaşib qolsa, ōşanda kōrardingiz haqiqiy falokatni! Ammo Lizaning qornida homilasi bor ediki, ōşa keçaning ōzidayoq uni dard tuta boşladi. Oxiri esa bola taşlab qōydi-da, ançagaça ōziga kelolmay yurdi. Tōnḡiçini boy berib qōyişi, xotiniga dard yopişişi, oqibatda hayoti tōs-tōpolon bōlib ketişi, yanayam beş battari, Liza betob bōlgani hamono qaynonasi yetib kelişi – bularning bari Yevgeniyga bu yilni çandon oḡirlaştirdi.
Biroq, şunday oḡir ahvoliga ham qaramay, dastlabki yil oxirida Yevgeniy ōzini duppa-durust his etardi. Birinçidan, uning puturdan ketgan xōjalikni yana oyoqqa qōyiş, bobosining hayot tarzini yangitdan tiklaş haqidagi ardoqli orzusi, garçi qiyinçilik va sekinlik bilan bōlsa-da, uşalib bormoqda edi. Endi qarzlardan qutuliş uçun butun yer-mulkni savdoga qōyiş haqida gap ham bōlişi mumkin emas edi. Garçi teng yarmi xotini nomiga vasiqa qilib berilgan esa-da, asosiy yer-mulk saqlab qolingan, agar lavlagi hosilining çōḡi va uning bozordagi narxi binoyidek bōlib bersa, kelasi yilga ōtib, muhtojlik va tanglik barham topişini, uning ōrnini tōkinçilik va xotirjamlik egallaşini kutsa bōlardi. Bu – Yevgeniyning ōzini duppa-durust his etişining faqat bir sababi edi, xolos.
Yana boşqa sababi şu ediki, u xotinining juda kōp fazilatlarga egaligini bilar edi-yu, ammo undan aynan şu fazilatni topaman, deb sira ōylamagan edi. Bu uning kutgan narsasi emasdi-yu, ammo kutganidan ham ziyoda edi. Garçi Yevgeniy har qança harakat qilsa ham, ōzi bilan Liza ōrtasida bir-birini hayajon bilan jōşib suyiş kuzatilmas, kuzatilsa ham sust kuzatilar edi. Biroq ular orasida butunlay boşqa munosabat kuzatildiki, yaşaş nainki quvnoqroq, yoqimliroq, hatto yengilroq bōlib qoldi. Yevgeniy nima sababdan bunday bōlganini bilmas, lekin şunday bōlgani mutlaqo haqiqat edi.
Bunga sabab şu ediki, Liza nikohdan ōtgan zahotiyoq Yevgeniy – dunyodagi barça odamlar içida eng a’losi, aqllisi, haloli, oliyjanobi, demak, barçaning burçi Yevgeniyga xizmat qiliş va uning kōngliga yoqiş, degan qarorga kelib bōldi. Ammo bunga barçani majbur qilib bōlmas, binobarin, ōzi kuçi yetganiça şunga harakat qilişi lozim edi. Liza buning uddasidan çiqdi ham, çunki uning bor ruhiy quvvati eri nimani yaxşi kōrişini aniqlaş, sōng u nima bōlsa ham, qança qiyin bōlsa ham, bajo keltirişga qaratilgan edi.
Lizada xotin zotini erining kōziga ḡoyat jozibador qilib kōrsatuvçi bir xislat bor edi. Bu – erini sevgani bois uning qalbini xuddi kaftidagidek kōrişi edi. Liza Yevgeniyning ruhiyatidagi har qanday holatni, uning his-tuyḡularidagi har qanday ōzgarişni erining ōzidan-da yaxşiroq payqar va şunga qarab iş tutar, heç qaçon uning his-tuyḡularini tahqirlamas, aksinça, har doim qayḡusini aritiş, quvonçini oşirişga harakat qilardi. U erining nafaqat his-tuyḡulari, balki ōy-fikrlarini ham şunday tuşuna olardi. U ōziga butunlay yot bōlgan qişloq xōjaligi va zavod asbob-uskunalari, bulardan ham ortib ba’zi odamlarning fe’l-xōyigaça darrov fahmlab olar va Yevgeniyga nainki suhbatdoş, balki, eriyam tan olib aytganidek, foydali, benazir maslahatgōy ham bōlar edi. U har bir odam, har bir narsa va har bir hodisaga Yevgeniyning kōzi bilan qarardi. Liza onasini juda yaxşi kōrsa-da, Yevgeniyga qaynonasining kelin-kuyov hayotiga aralaşişi yoqmayotganini kōrgaç, darrov eri tarafga şunçalar qat’iyat bilan ōtib oldiki, hatto Yevgeniyning ōzi Lizaning hovuridan biroz tuşirib qōyişga majbur bōldi.
Bularning ustiga, did, muomala va asosiysi, yuvoşlikda heç kim unga tenglaşa olmas edi. Liza har qanday yumuşga unnamasin, boşqalar buni payqamay qolar, faqat uning mehnati samarasi, ya’ni har yerda tozalik, tartib va nafosatga kōzi tuşar edi, xolos. U erining hayotdagi orzusini darrov fahmlab oldi-yu, uyni jihozlaş va sarişta tutişda Yevgeniy nimani xohlasa, ōşani muhayyo qilişga kirişdi va buning uddasidan ham çiqdi. Lizaga birgina bola yetişmay turar, ammo bola kōrişiga ham şubha qilmasdi. Qişda Yevgeniy akuşer kōrigidan ōtkaziş uçun xotinini Peterburgga olib bordi, akuşer Lizani soppa-soḡ deb topdi va bemalol bola kōrsa bōladi, dedi.
Bu orzu ham axiyri uşaladigan bōldi, yil oxirida Liza yana homilador bōldi.
Garçi ikkovining baxtini oḡulamasa ham, ammo bunga soya solib turgan yagona narsa bu – Lizaning raşki edi. U raşkini içiga yutar, sirtiga çiqarmasdi-yu, lekin şundan kōp siqilardi. Yevgeniy birorta ayolni sevib qolişi mumkin emas, çunki unga munosib ayolning ōzi bu dunyoda yōq ( eriga ōzi munosibmi yoki yōqmi, bu savolni esa heç qaçon berib kōrmagandi), şu sabab birorta ayol ham uning erini sevib qolişga jur’at etmasligi lozim edi.

VIII

Kelin-kuyov bir tartibda yaşardi: Yevgeniy har kuni uyqudan barvaqt uyḡonar, xōjalik va zavoddagi ahvolni borib kōrar, ba’zan dalaga yōl olardi. Soat ōnlarda qahva içgani uyiga qaytardi. Qahvani ayvonda Marya­ Pavlovna, bu yoz ularnikida yaşab turgan toḡasi va Liza bilan birga içardi. Qahva ustidagi gangur-gungur suhbatdan sōng hamma tuşlikkaça ajralar edi. Soat ikkida tuşlik ovqat tortilardi. Sōng hazmi taom uçun piyoda yoki izvoşda sayr qilib kelişardi. Yevgeniy oqşomda idoradan qaytgaç, keçki çoyxōrlikka ōtirişar, ba’zida u biror kitobni ovoz çiqarib ōqib berar, Liza esa yumuşlariga unnar yoki royalda kuy çalardi, uyda mehmonlar bōlsa, uzoq gurunglaşib ōtirişardi. Yevgeniy iş bilan şaharga ketganda Lizaga har kuni xat yozar, ōzi ham undan kun sayin xat olardi. Ba’zan Liza Yevgeniyga hamroh bōlib borar, şunda safar, ayniqsa, quvnoq keçardi. Er-xotinning tuḡilgan kunlarida uy mehmonlar bilan tōlar, Liza ular yayrab ōtirişi uçun barça işni epçil tindirişidan Yevgeniyning kōngli huzurlanar edi. U katta-kiçik barçasi yoş, yoqimtoy bekaga mahliyo bōlib qaraşini kōrib, uni yanada kōproq sevib qolardi. Xullas, bari ajoyib edi. Liza boşqoronḡilikni ança yengil ōtkazdi, har ikkisi ham, garçi sal çōçibroq bōlsa-da, bolani qanday tarbiyalaş haqida reja tuza boşlaşdi. Qaysi tarbiya usullarini tanlaşni Yevgeniyning bir ōzi hal qildi, zero, Liza uning istagini sōzsiz ijro etişga astoydil rozi edi. Yevgeniy tibbiyotga oid bir talay kitobni ōqib çiqdi-da, bolani fanning barça talablariga rioya etib tarbiyalamoqçi bōldi. Liza uning fikrini ma’qulladi-da, ham yozbop, ham qişbop yōrgaklar tikişga, belançakni hozirlaşga unnadi. Şu tariqa, oila qurganlarining ikkinçi yili, ikkinçi bahori kirib keldi.

IX

Troitsa kuni arafasida bir voqea yuz berdi. Liza yukli bōlganining beşinçi oyi edi. U ōzini kōpam urintirmasa-da, ammo quvnoq va tiyrak edi. Har ikki ayol quda ham Lizaga kōz-quloq bōlib turiş uçun şu yerda yaşar, bir-biriga piçing gap otib, nuqul uning halovatini ōḡirlardi. Yevgeniy xōjalik işlariga boşi bilan şōnḡib ketgan, lavlagi parvarişidan taşvişga botib yurardi.
Troitsa kuni arafasida Liza uyni bir sidra tozalab çiqişga qaror qildi, çunki Pasxadan beri bu işga heç qōli tegmagan edi. Pol va derazalarni yuvib artiş, mebel va gilamlarni qoqib tozalaş, ḡiloflarni taqişda xizmatkorlarga yordam beradi deb kunbayga ikki ayolni yolladi. Ular tong saharda keldi-yu, çōyan peçkada suv isitib, işga kirişib ketdi. Ikki juvondan biri Stepanida edi. U endigina çaqaloḡini kōkrakdan çiqarib, idora mirzasining oldiga yugurgilab keldi-da, pol yuvgani meni yuboring, deb yalinib turib oldi. U barinning yoş xotinini yaqindan kōrib olmoqçi edi. Stepanida haliyam avvalgidek ersiz yaşar, dastlab uni ōtin bilan tutib olgan Danila çol, keyin barin, endi esa idoradagi şu yoşgina mirza bilan ōynaşib yurardi. U barinni allaqaçon xayolidan çiqarib yuborgan edi. “Uning endi xotini bor, – deb ōylardi u. – Yoş bekani kōrişni esa şunaqayam xohlayapmanki! Eşitişimça, uyini xōb çiroyli bezatgan emiş”.
Evgeniy Stepanidani qōlida bolasi bilan uçratgandan buyon boşqa kōrmagan edi. Juvon çaqaloḡi bōlgani uçun ham kunbay işlaşga çiqmas, barinning esa qişloqqa onda-sonda oyoḡi yetardi. Xullas, Troitsa kuni arafasida Yevgeniy soat beşda, kallai saharlab uyḡondi-da, kuzda begona ōtlardan tozalaş uçun haydab qōyilgan, ammo bahorda uruḡ sepilmay, dam berilgan dalaga qarab yōl oldi. Bu dalaga fosforit septirişni mōljallab qōygan edi. U uydan çiqqan paytda juvonlar doşqozonda suv isitiş uçun hovlidagi peç yonida kuymalanib yurardi.
Evgeniy nonuştaga qorni oçqab, ammo şod va mamnun qaytdi. U darvoza oldida otdan tuşdi-da, jilovni ōziga peşvoz çiqqan boḡbonga tutqazib, bel baravar bir ōtni qamçi bilan savalagança, har doimgi odatiga kōra, bir aytgan gapini yana takrorlab, uyga qarab yurdi. Bu galgi şunday jumlasi “Fosforitlar ōzini oqlaydi”, degan gap bōlib, ular nimani oqlaydi, kimning oldida oqlaydi, buni ōziyam bilmas, ōylab ham ōtirmas edi. Maysazorda gilamlarni qoqib tozalaşar, mebellar taşqariga çiqarib qōyilgan edi.
“Obbo Lizasi tuşmagur-ey, astoydil kirişibdi-ku tozalaşga! Fosforitlar ōzini oqlaydi. Beka degani mana şunday bōlsa-da! Kiroyi beka! Ha, kiroyi beka, – deya u ōziga-ōzi gap uqtirib borar va xotinini uy içida kiyiladigan odmi oq kōylakda, yuzi quvonçdan yal-yal yongan bir suratda kōz oldiga keltirar edi. – Ha-ya, etigimni almaştirişim kerak, aks holda, fosforitlar ōzini oqlaydi, yōḡ-ey, undan tezak hidi anqiyapti. Bekaçaning ahvoli esa bunaqa bōlsa! Ha-ya, bekaçaning ahvoli nega endi bunaqa? Çunki qornida jajjigina Irtenev ōsyapti. Ha, fosforitlar ōzini oqlaydi”. Yevgeniy miyasiga kelgan bu fikrdan jilmaygança, xonasining eşigiga qōl uzatdi. Ammo uni itarmasidan burun eşik içkaridan oçilib ketdi-yu, etagini beliga qistirgan va yengini tirsagigaça şimargan kōyi, paqir kōtarib çiqib kelayotgan oyoqyalang juvonga tōqnaş keldi. U juvonni ōtkazib yuboriş uçun ōzini çetga olgandi, juvon ham baringa yōl bōşatib, hōl qōli bilan sirḡalib tuşgan rōmolini tōḡrilagança, çetga ōtib turdi.
– Ōt, ōtaver, sen ōtmagunça… – Yevgeniy şunday deb sōz boşladi-yu, juvonni tanib qolib birdan tōxtadi.
Juvon kōzlari porlab, unga şōx qaraş qildi. Sōng himarilgan etagini tuşirdi-da, eşikdan taşqari çiqdi.
“Bu qanaqa bema’nilik? Nima degan gap bu? Bōlişi mumkin emas”, deya kōnglidan ōtkazdi Yevgeniy juvonni qōqqis kōrib qolganidan norozi bōlgança, qovoq-tumşuḡi osilib va paşşa haydayotgandek ust-boşini qoqib. U juvonni şunçaki kōrib qolganidan emas, bu-ku mayli-ya, uning bor gavdasini silkitib epçil, kuçli odim taşlovçi yalang oyoqlaridan, bilaklari, yelkasi, kōylagining çiroyli burmasiyu oppoq boldirlaridan sal tepada hilpillagan qizil tivit yubkasidan kōz uzolmay qolganidan norozi edi.
“Nega qarayapman ōzi, – dedi u ōziga-ōzi juvonga boqmaslik uçun kōzini yerga qadab. – Ha-ya, içkariga kirmasam bōlmaydi, boşqa etigimni olişim kerak”. U şunday deb ōz xonasiga yōnaldi. Ammo bir-ikki qadam ham bosmay, juvonni yana birrov kōrib qoliş uçun orqasiga qayrilib qaradi. Juvon şu payt burçakka yetib bordi-yu, u ham Yevgeniyga ōgirilib boqdi.
“Oh, nimalar qilyapman ōzi, – deya hayqirib yubordi Yevgeniy kōnglida. – Meni unutmabdi-da, deb ōylamaydimi? Balki allaqaçon şunday deb ōylagandir ham”.
Evgeniy hali poli qurimagan xonasiga kirdi. Juvonning şerigi – qari, oriq xotin hali ham şu yerda edi – pol yuvardi. Yevgeniy kir suv halqoblangan joylardan oyoq uçida hatlab ōtib, javondan etigini oldi-da, endi çiqaman deb turgan edi, anovi xotin eşikka qarab yōnaldi.
“Bunisi çiqsa, anavisi – Stepanida yolḡiz kiradi”, deya tilga kirdi kōksida allaqanday ovoz.
“Ey Xudoyim! Bu – nima xayol, bu – nima qiliq!” U ōz-ōziga şunday degança, etigini çangalladi-da, dahlizga yugurib çiqdi, şoşib etigini kiydi, ust-boşini qoqdi va ayvonga ōtdi. Bu yerda onasi va qaynonasi qahva içib ōtirişardi. Liza, tabiiyki, erini kutardi. U Yevgeniy bilan bir paytda boşqa eşikdan ayvonga kirib keldi.
“Ey Xudoyim! U meni şunaqayam halol, sofdil, begunoh deb ōylaydiki, agar bilib qolsa bormi!..” – degan alamli fikr ōtdi uning xayolidan.
Liza uni har doimgidek yuzi yal-yal yonib kutib oldi. Biroq u endi Yevgeniyga rangpar, zaxil, novça va nimjon bōlib kōrindi.

X

Qahva ustida, har kungi odatga muvofiq, yana ayollarga xos ōşa suhbat bordiki, unda heç qanday mantiqiy boḡliqlik yōq edi. Lekin, çamasi, uni boşqa bir nima boḡlab turardiki, suhbat heç ham uzilmay davom etardi.
Har ikkala xonim ham bir-biriga tinimsiz piçinglar otar, Liza esa ikki orada bir amallab jon saqlar edi.
– Sen daladan qaytgunça, xonangni yuvdirib qōyolmadim, bundan juda xijolatdaman, – dedi u eriga. – Hamma joyni bitta qoldirmay tozalatsam, deyman.
– Mendan keyin uxladingmi ōzi?
– Ozroq mizḡib oldim, ahvolim – yaxşi.
– Şu jazirama issiqda uningdek yukli ayolning ahvoli qanday qilib yaxşi bōlsin, taḡin derazaga heç vaqo tutilmagan bōlsa, – deya gapga aralaşdi Lizaning onasi Varvara Alekseevna.– Na içdan darpardasi bor, na taşdan soyabonçasi. Biznikida doim soyabonça bōlgiç edi.
– Qōysangiz-çi, bu yerga soat ōndayoq soya tuşadi-ku, – deya sōz bilan çimçilab oldi Marya Pavlovna qudasini.
– Xuddi şundan kelib çiqadi-da bezgak. Xuddi şu rutubatdan, – dedi Varvara Alekseevna hozirgina ōzi aytgan gapning butkul teskarisini aytayotganiga parvo ham qilmay. – Bizning doktor bemorning fe’l-atvorini bilmay turib, uning kasalini aniqlab bōlmaydi, deb uqtiradi. Agar bilmasa, bunday demasdi, axir, u – eng ōtkir şifokorlardan, biz unga yuz rubl maoş tōlaymiz. Marhum erim doktorlarga heçam işonmasdi, ammo mendan heç vaqt heç nimani qizḡonmagan.
– Xotinining ham, bolasining ham hayoti şunga qarab qolsa, qaysi erkak qizḡonib ōtirardi…
– Ha-da, agar xotinning qōlida mablaḡi bōlsa, eriga muhtoj bōlib qolmaydi. Yaxşi xotin eriga itoatda bōladi, – dedi Varvara Alekseevna, – Faqat Liza kasaldan turganidan beri sal kamholroq.
– Unday demang, oyijon, tuppa-tuzukman. Darvoqe, sizga hali qaymoq tortişmadimi?
– Qaymoq şart emas. Pişloqning ōzi yetarli.
– Varvara Alekseevnadan sōrovdim, ōzlari rad etdilar, – dedi Marya Pavlovna kelini oldida ōzini oqlab.
– E-e, qōyaver, keragi yōq endi! – Varvara Alekseevna noxuş mavzuga yakun yasaş uçun ōzini oliyjanoblik bilan yon bergandek tutib, endi Yevgeniyga yuzlandi:
– Xōş, qalay, fosforitlarni sepib oldingizmi?
Liza qaymoq olib kelgani çopdi.
– Qaymoq yegim yōq, dedim-ku senga!
– Liza! Liza! Sekinroq, – deya tergadi kelinini Marya Pavlovna. – Senga bunaqa çopiş zararli!
– Kōngil xotirjam bōlsa, heç narsa zararli emas, – deya gapga aralaşdi yana Varvara Alekseevna gōyo bir nimaga şa’ma qilayotgandek. Lekin uning ōzi ham bu gapi heç nimaga şa’ma qilmasligini juda yaqqol bilib turardi.
Qaymoq kōtarib, Liza kirdi. Yevgeniy qahvasini hōplagança, tund qiyofada ōtirardi. U bunaqa suhbatga odatlanib ketgan bōlsa-da, ammo şu tobda qattiq jahli çiqib borardi. U boyagina yuz bergan voqeani bir sidra ōylab olsam der, poyma-poy gaplar esa bunga xalaqit berardi. Varvara Alekseevna qahvasini oxirigaça içdi-yu, lekin dili, baribir, xufton bōlib çiqib ketdi. Liza, Yevgeniy va Marya Pavlovna yolḡiz qolişdi. Bu yoḡiga suhbat yengil, yoqimli davom etdi. Ammo sevgi bois kōngli sezgir bōlib qolgan Liza eriga nimadir azob berayotganini darrov payqadi va undan “Biror noxuşlik yuz bermadimi, işqilib”, – deb sōradi.
Evgeniy bunday savolni kutmagan edi, şuning uçun “Heç qanaqa noxuşlik bōlgani yōq”, deyişdan oldin biroz dovdirab qoldi. Bunday javob esa Lizani battar xavotirga solib qōydi. Yevgeniyni nimadir azob­lar, qattiq azoblar, sutga tuşgan paşşa qança aniq kōrinsa, Liza ham buni şunday aniq kōrib turar, ammo eri unga dilini yormasdi.

XI

Nonuştadan sōng hamma tarqaldi. Yevgeniy har safargi odatiça, kabinetiga yōl oldi. Bu yerda u na xatlarni ōqidi, na ularga javob yozdi, faqat kresloga çōkkança, ustma-ust papiros tutatib, ōyga çōmdi. Kōnglida ōşa bulḡanç tuyḡu yana qōqqis boş kōtarib qolgani Yevgeniyni ham hayron qoldirar, ham qiynoqqa solar edi. Holbuki, u uylanganidan buyon ōzini bu kuç çangalidan ozod hisoblab yurardi. Yevgeniy ōşandan buyon bu tuyḡuni na anavi taniş juvonga nisbatan, na ōzga birorta xotinga nisbatan tuymagan, faqat hasmi haloli – Liza bundan mustasno edi, xolos. U ōzining bunday ozod bōlganidan neça marta kōnglida quvongan edi. Ammo Stepanida bilan tasodifan tōqnaş kelib qoliş, bu voqea garçi arzimasdek bōlib kōrinsa-da, uning hali ham ozod bōlolmaganini isbotlab qōydi. Yevgeniyni yana ōşa bulḡanç tuyḡuga bōysunayotgani, yana ōşa qişloqi juvonni xohlayotgani emas – yōq, uning bu haqda hatto ōylagisi ham kelmasdi – balki şu hissiyot hali ham qalbida tirik qolganiyu bunga qarşi huşyor turişi zarurligi azobga solardi. Bu tuyḡuni tiyib tura olişiga esa hozir ham şubha qilmasdi.
Evgeniy hali javob yozmagan bitta maktub va tōldirib jōnatmagan bitta hujjat bor edi. U stol yoniga ōtirdi-da, yozuv-çizuvga tutindi. Bu maşḡulotni tugatgaç esa, boyagi azobli ōylarni ham unutib, otxonaga boriş uçun kabinetidan çiqdi. Yana xuddi aksiga olgandek yoki jōrttaga qilgandek, endigina zinapoyaga yetgandi, burçakdan ōşa tōq qizil tivit yubka bilan oç qizil rōmol çiqib keldi-da, qōllarini silkitib dadil yurgança, Yevgeniyning yonidan ōtib ketdi. Boz ustiga, u barinning yonidan şunçaki ōtmadi, balki noz-karaşma qilgandek, ōynoqilab, çopqillab ōtdi-da, şerigiga yetib oldi.
Evgeniyning xayoli qa’ridan kun çaraqlab turgan tuş mahali, a’zoyi badanini açiştirgan qiçitqi ōti, qorovulxona hovlisining etagi, zarang daraxti soyasida oḡzida yaproqni tişlagança, ōziga kulib qarab turgan juvon siymosi qalqib çiqdi.
“Yōq, buni şunday qoldirib bōlmaydi, – dedi u ōziga-ōzi va juvon kōzdan ḡoyib bōlgunça kutib turgaç, tōḡri idoraga qarab ketdi. Tuş payti bōlganidan işboşini şu yerdan topaman, deb ōylagandi. U haqiqatdan ham idorada ekan. Işboşi biroz mizḡib olgan-u, hozirgina uyḡongani kōrinib turardi. U oyoqda turgança, goh kerişib, goh esnab, molboqarning arzi holini tinglardi.
– Vasiliy Nikolayeviç!
– Labbay, barin!
– Siz bilan gaplaşib olsam, degandim.
– Buyuring, barin!
– Mayli, suhbatingizni tugatib oling.
– Ōzing olib kela qolsang-çi? – deb ōsmoqçiladi Vasiliy Nikolayeviç molboqarga.
– Qiyin-da, Vasiliy Nikolayeviç.
– Nima gap ōzi? – deb sōradi Yevgeniy.
– Sigir yaylovda bolalab qōyibdi. Mayli, hoziroq otni aravaga qōşişni buyuraman. Nikolayga ayt, Lisuxani aravaga qōşsin, ōlik taşiladigan aravaga bōlsayam qōşsin!
Molboqar çiqib ketdi.
– Sizga aytsam, – deya qizarib-bōzarib gap boşladi Yevgeniy. – Sizga aytsam, Vasiliy Nikolayeviç, bōydoqlik paytimda ba’zi gunoh işlar qilib qōyuvdim… Balki ōzingiz ham eşitgandirsiz…
Vasiliy Nikolayeviç jilmayib boqdi-da, barinni ayagan ohangda sōradi:
– Stepaşkani nazarda tutyapsizmi?
– Ha-da! Sizdan iltimos, endi uni biznikiga kunbay işga yollamasangiz… Ōzingiz bilasiz-ku, juda xijolat tortyapman…
– Ha, kōrinib turibdi. Vanya jōnatgan-da uni.
– Sizdan iltimos… Ha, aytmoqçi, fosforitning qolganini sepişyaptimi? – deya gapni boşqa mavzuga burdi Yevgeniy xijolatdan qutuliş uçun.
– Hoziroq ōşa yoqqa jōnayman.
Şu bilan iş hal bōldi. Yevgeniyning kōngli tinçidi: juvon bilan uçraşmay bir yil yaşadi, bu yoḡi ham xuddi şunday yaşayveradi. “ Vasiliy boyagi gapimni Ivanga, Ivan esa juvonga yetkazadi, şunda juvon uni kōrişni xohlamasligimni tuşunadi”, derdi ōziga-ōzi Yevgeniy. U har qança oḡir bōlmasin, ōzida iroda topib, Vasiliyga bor gapni aytganidan mamnun edi. Ha, şunaqa gumonda qovrilgani, şunaqa uyatda azoblanganidan har nimaiki bōlsa, ōşa durust”. U Lizaga hatto xayolan bōlsin, hiyonat qilişdan titrab ketdi.

XII

Uyatni yengib, Vasiliy Nikolayeviçga bor gapni aytganidan Yevgeniyning dili taskin topdi. Uning nazdida, gōyo barça falokat ortda qolgandek edi. Liza ham erining juda xotirjam va mamnun bōlib qolganini payqadi. “Onalarimiz bir-biriga tinmay piçing otişi dilini xufton qilgan, şekilli. Yevgeniydek ta’sirçan va oliyjanob odamga adovat va beodoblik bilan otilgan piçinglarga çidaş osonmi?” deb ōyladi Liza.
Ertasiga Troitsa kuni edi. Havo ajoyib kelgani bois qişloq xotinlari, har safargidek, gulçambar yasagani ōrmonga boraturib, barinning uyi oldida tōxtadilar-da, qōşiq aytib, raqsga tuşa ketdilar. Marya Pavlovna va Varvara Alekseevna ham bayrambop kōylaklarini kiyib, qōllarida soyabon tutib, eşik oldiga çiqişdi-da, davra yasab, vaqtiçoḡlik qilayotgan xotinlarga yaqinlaşişdi. Bu yoz Yevgeniynikida yaşab turgan xotinboz, aroqxōr, xomsemiz toḡasi ham ular bilan birga çiqdi.
Har galgidek, yorqin rangli kōylaklar kiygan yoş qiz va juvonlar eng ōrtada doira yasagan bōlib, uning atrofida esa, gōyo sal narida aylanayotgan sayyora va yōldoşlar kabi, goh qizaloqlar bir-birining qōlini uşlagança, yangi çit sarafanlarini hilpiratib, goh bolakaylar nimadandir piq-piq kulgança, bir-birining ortidan u yoqdan-bu yoqqa çopqillab, goh burmali kōk yo qora kamzul, qizil kōylak va kartuz kiygan yigitçalar basma-basiga pista pōçoḡini tuflab, qişloq xotinlari davrasini çetdan tomoşa qilar, barinning qarollariyu begona kişilar ham şu yerda ōralaşib yurardi. Ikki begoyim eng ōrtadagi davra yoniga keldi. Ustiga kōk kōylak kiyib, peşonasiga kōk tasma boḡlagan Liza ham ular ortidan ergaşdi. Uning tirsigidan bukilgan uzun oppoq qōllari kōylagining keng yenglari içidan kōrinib turardi.
Evgeniyning bu tomoşaga huşi yōq edi-yu, ammo berkinib ōtirsa ham kulgiga qolardi. Şuning uçun papirosini tutatgança, eşik oldiga çiqdi, bolalar va erkaklar bilan salom-alik qilgaç, ulardan biri bilan suhbatlaşa ketdi. Bu paytda xotinlar ovozini baralla qōyib, aşula aytar, goh barmoqlarini qarsillatib, goh qarsak çalib, ōyinga tuşar edi.
– Barin, sizni çaqirişyapti, – dedi bir bolakay Lizaning ovozini eşitmay qolgan Yevgeniyning yoniga çopqillab kelib. Lizaga bir juvonning raqsi juda yoqib qolgan-u, buni erim ham kōrsin deb uni çaqirayotgandi. Ōşa juvon esa – Stepanida edi. U egniga sariq sarafan, uning ustidan esa duxoba nimça kiyib, boşiga şoyi rōmol ōragan, serbar, jōşqin, soḡlom va quvnoq edi. Çamasi, u ōyinni rostdan ham qoyillatmoqda edi. Bunga baho bergani Yevgeniyda uquv kamroq edi.
– Ha şunday, ha şunday, – derdi u pensnesini goh yeçib, goh taqib. – Balli, balli!
“Bundan heçam qutula olmaydiganga ōxşayman”, derdi ayni çoḡda Yevgeniy kōnglida.
U Stepanidaga boqmaslikka intilar, uning jozibasidan qōrqar edi. Şu sababmi, birrov kōziga ilinganlariyam uni yanada jozibador kōrsatardi. Juvonning çaqnoq kōzlari: “Barin menga zimdan qarayapti, mendan zavq-şavq olyapti, buni kōrmay ōlibmanmi?” deya unsiz sōylardi. Yevgeniy odob yuzasidan qança vaqt turişi lozim bōlsa, şunça vaqt turdi-da, Varvara Alekseevna juvonni yoniga çaqirib, besōnaqay harakat bilan yasama ohangda “Azizam”, deya sōz boşlagaç, ortiga qayrildi-yu, ulardan nari ketdi. Yevgeniy şu ketişda uyga kirdi. U juvonga qaramay deb, uyga qoçib kirgandi. Ammo yuqori qavatga kōtarildi-yu, nega bundan qilayotganini ōzi ham anglamay, deraza oldiga bordi va qişloq xotinlari uy yonida qança vaqt tursa, şunça vaqt derazadan uzoqlaşmadi – juvondan kōz uzmadi, unga boqib dili yayradi.
Sōng birortasi kōrib qolmasidan burun derazadan nari ketdi-da, sekin qadam taşlagança, balkonga çiqdi. Bu yerda papiros tutatdi-yu, ōzini sayrga otlangandek kōrsatib, boḡning juvon ketgan tarafiga yōl oldi. Xiyobonda ikki qadam ham taşlamagan ediki, ōşa duxoba nimça, sariq kōylak va qizil rōmol daraxtlar orasidan lip etib ōtdi. Juvon yonida bir ayol bilan ketib borardi: “Qayoqqa ketişayotgan ekan-a?”
Evgeniyni birdan şahvoniy nafs ōrtab yubordi, birov yuragini kaftiga olib siqayotgandek edi. U yot bir irodaga bōysungança, atrofga olazarak nazar taşladi-da, juvon tomon yurib ketdi.
– Yevgeniy Ivaniç! Yevgeniy Ivaniç! Iltimos, muruvvat kōrsatsangiz, – degan ovoz eşitildi orqadan. Yevgeniy ōziga quduq qazib bergan Samoxin çolni kōrdi-yu, es-huşi tez ōziga qaytib, darrov ortiga qayrildi va Samoxinning yoniga bordi. Yevgeniy Samoxin bilan suhbatlaşayotib, Stepanida anavi xotin bilan birga etakka, quduq yoniga tuşganini kōrdi, ular şu yerda bir zum turdilar-da, sōng yana davra yasab, vaqtiçoḡlik qilayotgan xotinlar oldiga çopdilar.

XIII

Evgeniy, Samoxin bilan suhbatlaşgan kōyi, uyga xuddi jinoyat qilgan odamdek, qayḡuga botib qaytdi. Birinçidan, Yevgeniy ōzi bilan uçraşişni xohlayotganini juvon fahmladi va ōzi ham şunga jon-jon deb turganini yaşirmadi. Ikkinçidan, u bilan birga yurgan anavi xotin – Anna Proxorovna ham buni payqadi.
Evgeniy uçun eng oḡiri – ōzining maḡlub bōlganini anglaş edi. Unda ziḡirça ham iroda yōq ekan, ōzga kuç boşqarayotgan ekan uni. Bugun-ku bir tasodif bilan qutulib qoldi. Ammo ertaga yo indinga u halokatga yuz tutişi aniq edi.
“Ha, halokatga yuz tutadi, – u buni boşqaça atay olmasdi, – yoş, vafodor xotiniga butun qişloq kōzi ōngida boşqa juvon bilan xiyonat qilsa, buni halokatga yuz tutiş demay, yana nima deb atasin?! Bu şu qadar mudhiş jinoyatki, uni qilgandan keyin yaşaş duşvor.! Tezroq, tezroq biror çorasini kōriş kerak”.
“Ey Xudoyim, ey Xudoyim! Ayt, nima qilay? Nahot halokatga yuz tutib ketaversam, – der edi u ōziga-ōzi. – Nahot biror çorasini topib bōlmasa? Axir, biror çora kōriş kerak-ku!.. Ōşa juvonni esdan çiqariş kerak, – deya ōz-ōziga buyruq berdi u. – Esdan çiqariş kerak, tamom-vassalom!” Ammo şu paytning ōzidayoq yana juvon haqida ōylab ketdi, uni şundoq qarşisida kōrdi, zarang soyasini ham kōrdi.
U bir avliyo haqida ōqiganlarini eslab ketdi. Ōşa avliyo bir xotinni darddan qutqariş uçun unga ōng qōlini tekkizişi zarur bōlganda, şayton vasvasasiga uçramaslik uçun çap qōlini manqaldagi çōqqa bosgan ekan. U ana şu voqeani xayolida jonlantirdi. “Men ham halokatga yuz tutgandan kōra, barmoqlarimni kuydirganim afzal”. U atrofga olazarak kōz taşladi-da, xonada heç kim yōqligiga işonç hosil qilgaç, gugurt çaqib, unga barmoḡini tutdi. “Qani, endiyam u haqda ōyla-çi”, – deya ōziga ōzi piçing qildi u. Yevgeniy jonida oḡriqni his qildi va kuya boşlagan barmoḡini tortib oldi-da, gugurtni irḡitib yuborib, birdan qahqaha otib kuldi. “Qanday bema’ni qiliq! Yōq! Boşqa çora topiş kerak. Toki, bundan keyin juvonga kōzi tuşmasin. Ōzim biror yoqqa ketişim yoki uni bu yerdan da’f qilişim kerak! Ha, da’f qilişim kerak! Şaharga yo boşqa qişloqqa kōçib ket, deb eriga pul tutqazsa-çi?! Bu gap qişloqqa tarqaladi, uni malomat qilişadi. Xōş, gap qişloqda tarqalsa, uni malomat qilişsa, nima bōpti, manavi xavfdan kōra afzalroq-ku! Ha, şunday qiliş kerak”, dedi ōziga-ōzi u. Biroq Yevgeniy şunday deb turib ham juvondan kōz uzolmasdi. “Qayoqqa ketyapti ōzi u?”– deya qōqqis sōroqqa tutdi ōzini ōzi Yevgeniy. Barin derazadan kuzatib turganini kōrdi şekilli, juvon unga yalt etib qaradi-da, xotinlardan biri bilan qōltiqlaşgança, qōlini tez-tez siltab, boqqa qarab ketdi. Yevgeniy negaligini ham anglamay, xayollarga ḡarq bōlgan kōyi, idoraga qarab yōl oldi.
Yangi syurtik kiyib, soçiga yoḡupa surgan Vasiliy Nikolayeviç xotini va gilamnusxa rōmol ōragan mehmon ayol bilan çoyxōrlik qilib ōtirardi.
– Vasiliy Nikolayeviç, sizda, gapim bor edi.
– Bemalol. Marhamat. Çoyni içib bōldik.
– Yaxşisi, taşqariga çiqa qolsak, degandim.
– Mayli, faqat kartuzimni kiyib olay. – Işboşi şunday deya boşiga karuzni qōndirdi-yu, eşikdan çiqayotib, – Sen, Tanya, samovarni berkitib qōy, – deb tayinladi xotiniga quvnoq ohangda.
Evgeniyga Vasiliy Nikolayeviç şirakayfdek kōrindi, ammo iloji qança, balki şirakayf bōlgani ham durustdir, barinning ahvolini yaxşiroq tuşunar.
– Men yana anavi juvon masalasida, – dedi Yevgeniy tortinibgina.
– Undan xotiringiz jam bōlsin. Bundan buyoḡiga işga yollamang, deb buyruq berdim.
– Mayli, buni qōya turing, men boşqa narsani ōylab qoldim, şunga sizning maslahatingiz kerak. Ōşa ayolni oila-poilasi bilan kōçirib yuborişga nima deysiz?
– Qayoqqa kōçirib yuborasiz? – dedi ensasi qotib Vasiliy Nikolayeviç istehzo ohangida.
– Qōliga pul tutqazsak yoki Koltovskiydan yer bersak, rozi bōlişar balki. Ōşa juvon kōzdan da’f bōlsa, bas.
– Qanday qilib kōçirib yuborasiz? Tup qōyib, palak yozgan joyidan-a? Sizga nima zarili bor buning? Nima, u sizga xalaqit beryaptimi?
– Oh, Vasiliy Nikolayeviç, tuşunsangiz-çi, axir, xotinim şu gaplarni eşitsa bormi, şunaqangi dahşatga tuşadiki…
– Kim ham yetkazardi xotiningizga.
– Şuni ōylab qōrquvda yaşaş-çi? Yuragim doş berolmaydi bunga!
– Nimadan bunga behalovat bōlyapsiz ōzi? Kim eski gapni qōzḡasa, ōzim ōyib olaman kōzini. Xudoning oldida begunoh, poşşoning oldida beayb kişi bor ekanmi?
– Baribir, kōçirib yuborsak durust bōlardi. Eri bilan ōzingiz gap­laşib kōrolmaysizmi?
– Nimaniyam gaplaşar edim. Eh Yevgeniy Ivanoviç, qōya qolsangiz-çi şuni. Bari ōtib, unutilib ketgan, axir. Hayotda nimalar bōlmaydi, deysiz. Hozir kim ham sizni yomonlab gapira olardi?!
– Baribir, aytib kōring.
– Xōp, mayli, aytaman.
Evgeniy bundan heç qanday naf çiqmasligini halitdan bilsa ham, baribir, işboşi bilan suhbatdan biroz dili yupandi. Eng muhimi, hovliqişda paşşadan fil yasab yuboribdi.
Axir, Yevgeniy juvon bilan uçraşuvga borgani yōq-ku! Bunday bōlişi mumkin ham emas. U şunçaki boḡ oralamoqçi bōldi, juvon esa bexos ōşa yoqqa çopib qoldi.

XIV

Şu kun tuşlikdan sōng Liza boḡda sayr qilib yurgandi, Yevgeniy, senga yōnḡiçqani kōrsataman, deb uni ōtzorga yetakladi. Liza tor bir ariqçadan hatlab ōtayotib, qoqilib ketdi-yu, yiqilib tuşdi. Liza yonboşiga sekin aḡdarildi-yu, lekin “oh” tortib yubordi – Yevgeniy uning yuzida nafaqat qōrquv, balki oḡriq ham kōrdi. U Lizani turḡizmoqçi bōlgandi, xotini qōlini nari surdi.
– Yōq, biroz şoşma, Jenya, – dedi u bazōr jilmayib. Sōng eriga kōz ostidan gunohkor odamdek qarab qōydi. – Oyoḡim sal qayrildi, xolos.
– Har qança tayinlayman, quloq osişsa qani! – darhol jaḡi oçildi Varvara Alekseevnaning. – Homilador ayolga ariqdan sakraşni kim qōyibdi.
– Heçqisi yōq, oyi. Turyapman, hozir mana.
U erining qōliga suyanib turdi, ammo şu ondayoq yuzi quv oqardi: çehrasida qōrquv aks etdi.
– Ha, ahvolim çatoq. – U şunday dedi-yu, onasining quloḡiga bir nima deb piçirladi.
– Oh Xudoyim, nimalar qilib qōyding! Axir, yurma degan edim-a! – deb qiçqirdi Varvara Alekseevna. – Şoşmanglar, hoziroq odam jōnataman. Liza aslo yura kōrmasin. Kōtarib oboriş kerak uni.
– Yana qōrqib yurmagin-a, Liza. Ōzim kōtarib oboraman seni, – dedi Yevgeniy çap qōlini xotinining qōltiḡi ostidan ōtkaza turib. – Bōynimdan mahkam quçoqla. Ha, ana şunday!
Evgeniy şu sōzlarni aytdi-da, ōng qōlini Lizaning oyoqlari ostidan ōtkazib, uni dast kōtarib oldi. Şu tobda xotinining yuzini qoplagan azob-uqubatu huzur-halovat ifodasi uning yodiga bir umr muhrlanib qoldi.
– Oḡirlik qilmayapmanmi, azizim, – dedi Liza jilmayib. – Oyim çopib ketyapti, Şoşmang, desang-çi unga!..
Liza şunday dedi-yu, Yevgeniyning betiga yuzini bosdi, erini ōpdi. U ōzini eri qanday kōtarib ketayotganini onam ham kōrsa, derdi.
Evgeniy, Varvara Alekseevnaning ortidan:
– Siz şoşmay yuravering, Lizani ōzim olib boraman, – deb qiçqirdi. Varvara Alekseevna tōxtadi-yu, battar jazavaga tuşdi:
– Yiqitib yuborasan uni, xōp de, yiqitib yuborasan. Nima balo ōldirmoqçimisan qizimni. Ziḡirçayam vijdon qolmapti senda.
– Binoyidek kōtaryapman-ku!
– Lizani azoblaşingga yōl qōymayman, bunga jim qarab turolmayman.
– Heçqisi yōq, ōtib ketadi buyam, – dedi Liza jilmayib.
– Faqat anavi galgidek asorati qolmasaydi…
– Buni aytayotganim yōq. Bu – arzimas gap. Men onamni aytyapman. Dam olsang-çi, çarçab ketding, axir!
Evgeniy, har qança qiyin bōlsa-da, xotinini maḡrur bir quvonç bilan uyigaça kōtarib bordi va Varvara Alekseevna yugurgilab kelgança, topib jōnatgan oqsoç va oşpaz qōliga topşirmay, yotoqxonaga olib kirib, ōzi çoyşabga yotqizdi.
– Mayli, endi boraqol, – dedi Liza erining qōlidan tutib, ōpib qōygaç. – Bu yoḡini Annuşka bilan ōzimiz eplaymiz.
Marya Pavlovna ham ōz uyidan çopib çiqdi. Lizani yeçintirib, ōrniga yotqizdilar. Yevgeniy qōlida kitob bilan mehmonxonada kutib ōtirardi. Varvara Alekseevna kuyovi yonidan ōtayotib, ta’na bilan şunaqayam xōmrayib qaradiki, bundan Yevgeniyning kōngliga ḡulḡula tuşdi.
– Nima bōpti, – deb sōradi u.
– Nima bōpti, emiş. Nimayam bōlardi. Xotiningizni, ariqdan hatla, deb qistaganingizda nimani xohlagan bōlsangiz, ōşa narsa bōldi.
– Varvara Alekseevna! – deb baqirib yubordi Yevgeniy. – Bunisi endi ortib tuşdi. Modomiki, odamlarni azoblab, hayotini zaharlamoqçi ekansiz… – U, bu işni boşqa joyga borib qiling, demoqçi bōldi-yu, ammo ōzini arang tutib qoldi. – Nahot vijdoningiz qiynalmasa?!
– Endi keç bōldi!
Varvara Alekseevna çepçigini ḡolibona silkitdi-yu, hovliga çiqib ketdi.
Liza, darhaqiqat, qaltis yiqilgandi. Oyoḡi yomon qayrilgan, şu falokatni deb, yana homilasi tuşişi mumkin edi. Hamma heç qanday muolaja qilmaslik kerakligi, Liza qimir etmay yotsa kifoyaligini bilsa-da, baribir, doktorga odam yuborişni ma’qul topdi.
“Muhtaram Nikolay Semyonoviç, – deb boşladi doktorga xatni Yevgeniy, – siz har doim menga va oilamga marhamat kōrsatib kelgansiz, bu safar ham xotinimni kōrib qōygani vaqtingizni ayamaysiz, deb umid qilaman. Xotinim ōrmonda…” Şundan sōng bōlgan voqea bir boşdan hikoya qilinar edi. Yevgeniy xatni yozib tugatgaç, otni izvoşga qōşiş yuzasidan buyruq bergani otxonaga qarab ketdi. Ba’zi otlarni doktorni olib kelişga, ba’zi otlarni esa uni eltib qōyişga hozirlaş kerak edi. Qayerda xōjalik dast oyoqqa turib olmagan bōlsa, ōşa yerda biror işni darrov hal etiş qiyin, buning uçun aql va tadbir işlatiş zarur bōladi. Yevgeniy barça işga ōzi boş-qoş bōlib, izvoşçini doktornikiga jōnatdi-da, soat ōnlarda uyiga qaytdi. Xotini çoyşabda yotar va: “Ahvolim juda yaxşi, heç qayerim oḡrimayapti”, deb yaqinlarini tinçlantirmoqçi bōlardi. Ammo moyçiroq ortida ōzini qōlidagi notalar bilan Lizadan pana qilib ōtirgan Varvara Alekseevna keng qizil adyolni şunday vajohat-la yulqidiki, bu avzoyidan şunça maşmaşadan sōng janjal çiqmasligi mumkin emas, degan ma’noni osongina uqib olsa bōlardi. “Birovlar nima qildi – bilmadim-u, ammo men ōz burçimni vijdonan ōtab qōydim”.
Evgeniy qaynonasi piçing qilayotganini bilsa ham, ōzini heç nimani fahmlamaganga solib, yuziga quvnoq va beḡam ifoda bergança, otlarni qanday qilib izvoşga qōşgani, Kavuşka degan baytal çap tarafga binoyidek şatakçi bōlgani haqida sōzlay ketdi.
– Ha, izvoşga ot qōşişning ayni mavridi hozir. Çunki yordam kerak bōlib turibdi şōrlik qizimga. Doktorniyam biror ōraga yiqitib yuborişmasa gōrga edi, – dedi Varvara Alekseevna kaştasiga pensnesi ustidan boqib, uni moyçiroqqa yaqin tutgança.
– Axir, doktorga odam yubormasak bōlmasdi. Otlarni ōzim qōşmasam, kōnglim tōlarmidi?!
– Ha, judayam yaxşi esimda, meni otlaringiz poyezdning tagiga kiritib yuborişiga bir bahya qolgan.
Bu – Varvara Alekseevnaning eski uydirmasi edi. Şu tobda Yevgeniyning oḡzidan: “Heçam unaqa bōlmagan”, degan gap çiqib ketdi-yu, naq baloga qoldi.
– Heç qaçon oḡzimdan qōymayman, knyazgayam neça martalab aytganman, eng qiyin azob – yolḡonçi, riyokor odam bilan yaşaş, men boşqa hamma narsaga çidayman, ammo bunisiga çiday olmayman.
– Eng kōp azob çekayotgan ōzimdirman bu yerda, – dedi Yevgeniy tutoqib.
– Ha, bu kōrga hassadek kōrinib turibdi.
– Nima dedingiz?
– Heç nima, kaştamdagi gullarni sanayapman.
Bu payt Yevgeniy çoyşab yonida tik turar, Liza esa yotgan joyida eridan kōz uzmasdi. U adyol ustiga taşlagan namçil qōli bilan Yevgeniyning barmoqlarini tutdi-da, asta qisib qōydi. “Oyimning piçinglariga men uçun çida. U, baribir, ikkimizning sevgimizga tōsiq bōlolmaydi”, der edi Lizaning nigohi.
– Xotirjam bōl. Xuddi şunday, – dedi Yevgeniy şivirlab va avval Lizaning uzun, nam qōllariga lab bosdi, sōng muloyim boquvçi kōzlaridan ōpdi, şunda Liza qoboqlarini yumib oldi.
– Nahot yana ōşandagidek bōlsa? – dedi Yevgeniy. – Ōzingni kōngling nima deyapti?
– Yanglişmay, deb aytgani qōrqyapman-u, ammo kōnglim, u – hozir tirik, soppa-soḡ tuḡiladi, deyapti.
– Şunday bōlsin-da, iloyo. Aksini ōylaşning ōzi dahşat, dahşat!
Liza, ketaqol, deb har qança qistasa ham, Yevgeniy bu keça uning yonida qoldi, agar yordam kerak bōlib qolsa, darrov uyḡonay, deb sergak yotdi. Ammo Liza tunni osoyişta ōtkazdi, doktorga odam yuborişmaganda, ōrnidan ham turib ketardi.
Doktor tuş payti keldi-da, Lizani kōzdan keçirib, har holda, homila tuşişidan saqlangan ma’qul, dedi. Homila tuşişini aniq tasdiqloqçi alomatlar yōq emiş. Ammo homila tuşmasligini aniq tasdiqlovçi alomatlar ham kōrinmasmiş. Xullas, unisini ham, bunisini ham kutsa bōlarmiş. Şuning uçun ōrindan qōzḡalmay yotişi kerak emiş.
– Xapdori yozişga huşim yōḡ-u, baribir, manavini içib, qimirlamay yoting, – dedi doktor.
Şu orada, u Varvara Alekseevnaga ayollar anatomiyasi haqida uzundan-uzoq ma’ruza ōqidi, Varvara Alekseevna ham uni kamoli diqqat bilan boş irḡab tingladi. Doktor odatdagidek, muolaja haqini yeng içiga yaşirgança jōnab ketdi. Bemor esa bir hafta ōrnidan turmadi.

XV

Evgeniy kōp vaqtini xotini yonida ōtkazdi: dorisini içirdi, gap­laşib ōtirdi, kitob ōqib berdi, eng oḡiri, Varvara Alekseevnaning hamlalariga nolimay çidadi, hatto ularni hazilga aylantirişni ham uddaladi.
Ammo u hadeb uyda ōtira olmasdi. Birinçidan, xotini uzzukun ōzi bilan ōtiraversa, kasal bōlib qolişini eslatib, uni bor endi, boraqol, deb qistar, ikkinçidan, xōjalikning ahvoli haliyam çatoq, har bir işga ōzi aralaşmasa bōlmasdi. U uyda ōtira olmas, goh dala, goh ōrmon, goh boḡ, goh xirmonda yurar, biroq qayerda bōlmasin, barça joyda uni Stepanidaning nafaqat xayoli, balki ōzi ham tinmay ta’qib etar, juvon yodidan kōtarilgan paytlar juda oz bōlardi. Tōḡrisi, Yevgeniy bu hissiyotni ham yenga olardi-yu, biroq, eng yomoni, u juvonni avval oylab kōrmasa, endi har on, har qadamda tōqnaş kelardi. Juvon Yevgeniyning ōzi bilan yana uçraşgisi kelayotganini fahmlab qolgan-u, atay uning qarşisidan çiqişga urinayotgandek edi. Yevgeniy ham, juvon ham yurak yutib, bir-biriga sōz qotmaganidan na unisi va na bunisi tōḡri uçraşuvga kelavermas, ammo duç kelib qolişga intilar edi.
Ōşa duç kelib qolinadigan joy esa ōrmon edi. Bu yerga xotin-xalaj ōt ōrgani qop kōtarib kelardi. Yevgeniy buni bilar, şuning uçun har kun ōrmon yonidan ōtar edi. U har kuni ōziga, bōldi, endi bormayman, deb sōz berar, lekin oyoqlari, baribir, ōşa yoqqa tortaverar, yuragi qinidan çiqqudek bōlib, anavi juvon ōşa emasmikan, deb alanglagani-alanlagan edi.
Xōş, ōşa bōlsa, nima qilardi? Buni Yevgeniyning ōzi ham bilmasdi. Ōşa juvon Stepanida bōlsa-yu, bir ōzi turgan bōlsa ham, u juvonning yoniga borolmas, qoçib ketar edi. Bunga Yevgeniyning imoni komil edi-yu, lekin juvonni kōrolmay ham turolmasdi. Bir safar u çindanam Stepanidani ōrmonda uçratib qoldi: Yevgeniy ōrmonga kirgan paytda u ikki xotin bilan ōt solingan oḡir qopni yelkalab, undan çiqib kelayotgan edi. Ōrmonga biroz oldinroq kirsa, uni yolḡiz uçratgan bōlardi-ya. Endi anavi xotinlar oldida uni yana ōrmonga qaytarişning iloji yōq. Ammo Yevgeniy buni aniq bilib tursa ham, anavi xotinlar kōrib qolişidan çōçimay, yonḡoq daraxti panasida ança vaqtgaça turaverdi. Ōz-ōzidan ayonki, juvon ortiga qaytmadi, ōzi esa bu yerda uzoq qolib ketdi. Ey Xudoyim, Yevgeniyning xayolida u naqadar dilbar edi. Bu uning birinçi bor şunday ahvolga tuşişi emas, yo beşinçi, yo oltinçi martasi edi. U Yevgeniyning xayolida har safar yanada dilbarroq bōlib gavdalanardi. Juvon avval unga heç qaçon bu qadar jozibador kōrinmagandi. Jozibador demoq nima, tuzukroq jalb etmagandi.
Evgeniy ōzini-ōzi idora qilolmayotgani, qariyb jinni bōlayozganini his etdi. Vaholanki, undagi ōz-ōziga talabçanlik qilça ham susaygani yōq. Aksinça, ōz xohişlari, hatto qilḡiliqlari naqadar jirkançligini rōy-rost anglab turardi. Uning ōrmonda sandiraqlab yurişlari jirkanç qilḡiliq bōlmay, yana nima?! Yevgeniy juvon bilan biror pana-pastqamda, qoronḡiroq joyda tōqnaş kelsa-yu, qōli ilkis badaniga tegib ketsa, ehtirosga sōzsiz qul bōlişini anglab turardi. U odamlar oldidagi, ōşa juvon va ōzi oldidagi uyat hissigina uni tutib turganini bilardi. Ayni çoḡda Yevgeniy bu his juvon bilan ikkovini kōzdan panalovçi ōnḡay şaroitni – boyagidek qoronḡilik yoki teginib ketişni (ōşanda hayvoniy hirs uyatni yutib yuborar edi) qidirayotganini ham ang­lab turardi. Şuning uçun ham u ōzini ablah bir jinoyatçi deb sanar, qalbining bor kuçi bilan ōzidan jirkanar, nafratlanar edi. Yevgeniy har kuni Xudoga “Men bandangga kuç-iroda ato et, halokat domiga taşlab qōyma”, deya iltijo qilar, har kuni, bōldi endi, ōşa juvon tomonga bir qadam ham bosmayman, unga bir martayam qayrilib boqmayman, uni butkul unutaman, deb ōz-ōziga sōz berardi. U har kuni şaytoniy vasvasaga qarşi bir çora izlab topar va uni amalga oşirar edi.
Lekin bari behuda edi.
Şunday çoralardan birinçisi hammavaqt band bōliş, ikkinçisi holdan toygunça jismoniy mehnat qiliş va rōza tutiş, uçinçisi ōzining qabihligi hammaga – xotini, qaynonasi, odamlarga oşkor bōlsa, qançalik şarmanda bōlişini kōz oldiga keltiriş edi. U ana şu çoralarni kōrar, ōzimni ōzim yengayapman, deb ovunar, ammo ilgari juvon bilan uçraşib yurgan yoxud yaqinda ōt terib qaytayotganda duç kelgan payti – tuş kirişi bilanoq ōrmonga qarab yōl olaverardi.
Beş kun şu tarzda azob içida ōtdi. U har gal juvonni uzoqdan kōrdi, biror marta ham yaqiniga yōlolmadi.

XVI

Liza xiyla ōziga kelib, oyoqqa turib ketdi. Eri ōzgarib qolganidan kōngli notinç bōlsa-da, lekin buning tagiga heç yetolmas edi.
Varvara Alekseevna bir muddatga şaharga ketdi, mehmonlardan faqat toḡasi hamon şu yerda edi. Marya Pavlovna, har doimgidek, ōzinikida bōlardi.
Iyunda bulutli kunlardan sōng aksar şarros yomḡir quyadi-da, ikki kungaça tinmaydi. Şunday yoḡin-soçin kunlarda Yevgeniy salkam telba ahvolda yurardi. Yomḡir yoqqani uçun barça işlar tōxtab qolgan edi. Yoḡingarçilik va loygarçilik sabab gōng taşişni ham bas qilişdi. Butun qişloq uyiga qamalib oldi. Çōponlar ham çorva ortidan yurib çarçadi-yu, hayvonlarni uy-uyiga haydab keldi. Mol va buzoqlar ōtloqlarda yurar, çorboḡlarga çopib kirardi. Rōmol yopingan sarpoyçan xotinlar loyni şaloplatgança, har yoqqa tōzib ketgan mol-holini qidirib izḡiydi. Yōllarda yomḡir ariq bōlib oqadi. Barg va maysalar yomḡir ostida şalabbo bōlgança turadi, tarnovlardan suv serpufak kōlmakçalarga quyiladi. Yevgeniy ham uyga xotini bilan qamalib olgan, şu kunlarda yanayam dilgir edi. Liza neça marta Yevgeniydan, ayt, nega xafasan, deb sōradi, u esa jahl aralaş, heç gap yōq, deb javob qaytardi. Şundan keyin sōroqqa tutişni bas qildi-yu, ammo kōngli ranjidi.
Ular nonuştadan sōng mehmonxonada gurunglaşib ōtirar edi. Toḡasi yuzinçi marta bōlsa kerak, oliynasab taniş-bilişlaridan lof urardi. Liza boşlab qōygan koftasini yana tōqigani qōliga oldi-da, rutubatli havoyu belidagi oḡriqdan şikoyat qilgança, xōrsinib qōydi. Toḡasi unga, yotib dam ol, deb maslahat berdi, ōziga esa şarob keltirişni buyurdi. Yevgeniy uyda diqqinafas bōlib ketdi. Hamma narsa unga lanj, maroqsiz tuyulardi. Yevgeniy tamaki tutatgança, kitob ōqir, ammo kallasiga heç vaqo kirmasdi.
– Qirḡiç moşinani kōrgani boraman, uni keça keltirişuvdi, – dedi u tōsatdan ōrnidan turib, eşik tomon yurarkan.
– Soyabonni olsang-çi!
– Yōḡ-ey, çarm yopinçiḡim bor-ku. Taḡin zavodga boraman, xolos.
U etigini kiydi, yopinçiqni ildi-da, zavodga qarab yōl oldi. Biroq yigirma qadam ham yurmagan edi, yōlda bir juvon peşvoz çiqib qoldi. U etagini beliga qistirib olgan, oppoq boldirlari kōrinib turardi. Juvon boş va yelkasini çirmagan şol rōmolini qōli bilan tutgança yurib kelardi.
– Nima qilib yuribsan? – deb sōradi Yevgeniy avvaliga juvonni tanimay. Taniganida esa keç bōlgan edi. Juvon taqqa tōxtadi-da, jilmaygança unga termulib qoldi.
– Buzoqçamni qidirib yuribman. Ōzingiz-çi, şu yomḡirda qayoqqa ketyapsiz? – Juvon ōzini har kun barin bilan kōrişib-gaplaşib yurgan odamdek erkin tutardi.
– Çaylaga bor, – deb buyurdi ōzi ham anglamay birdan Yevgeniy. Bu sōzni boşqa birov uning nomidan aytgandek edi.
Juvon rōmolining uçini tişladi-yu, xōp degandek kiprik qoqdi-da, ōz yōliga – boqqa, çaylaga qarab çopib ketdi. Yevgeniy esa siren butasi ortiga ōtgaç, ōziyam çaylaga buriliş uçun yōlida davom etdi.
– Barin, – degan ovoz keldi ortidan. – Bekam çaqiryaptilar. Bir daqiqaga kirib ōtarkansiz.
Bu – ularning gumaştasi Mişa edi.
“Ey Xudoyim, meni ikkinçi marta ham qutqaryapsan”, dedi “oh” urib Yevgeniy va şu zahotiyoq ortiga qaytdi. Xotini tuş payti bir kasal xotinga dori eltib berişga va’da qilganini esiga solib, ōşa dorini ola keting, deb iltimos qildi.
Dorini topib çiqişgunça oradan beş daqiqaça vaqt ōtdi. Dorini çōntagiga joylab çiqqaç esa, çaylaga borişga jur’at etolmadi. Ōşa yoqqa ketayotganiga uyidagilarning kōzi tuşib qolişidan qōrqdi. Ammo kōzdan pana bōlgan zahoti tez qayrildi-yu, çaylaga qarab jōnadi. U juvonning çayla ōrtasida turgança, şōx jilmayayotganini kōz oldiga yaqqol keltirdi. Biroq juvon çaylada yōq edi, bu yerda bōlganini tasdiqlovçi biror alomat ham kōrinmasdi. U endi, juvon çaylaga kelmagan: mening sōzimni yo eşitmagan, yo tuşunmagan, deya tusmollay boşladi. Yevgeniy ōşa sōzlarni, juvon eşitib qolişidan qōrqib, minḡirlab aytgan edi.
“Ehtimol u çaylaga kelişni xohlamagandir? Nega endi ōzini quçoḡimga otişi kerak ekan? Bu xomxayol qayerdan keldi ōzi kallamga? Boşi oçiq emas, birovning hasmi, axir! Bu dunyoda faqat mengina – ra­zilman, xolos. Şunday ajoyib xotinim bōlaturib, boşqasining ortidan çopib yuribman”. U tepasidan çakka ōtib, yerga tomçilab turgan çaylada ōtirgança, şularni ōylar edi. “Agar kelganidami, naqadar soz bōlardi! Ikkalasi çaylada yolḡiz qolardi. Uni bir bor baḡriga bossa-yu, keyin qiyomat qoyim qōpsa ham mayli edi. Ha-ya, – deya birdan eslab qoldi u, – kelgan bōlsa, izidan topiş mumkin!” U çaylaga kiraverişdagi tuproqqa va undan naridagi sōqmoqqa razm soldi, sōqmoqda birozgina sirpangan yangi yalangoyoq izini kōrdi. “Demak, u – kelibdi. Endi ḡişt qolipdan kōçdi. Qayerda kōzim tuşsa, tōḡri yoniga boraman. Şu keçadayoq u bilan uçraşaman”. Yevgeniy çaylada uzoq ōtirdi, undan horḡin va ḡamgin qiyofada çiqdi. Dorilarni eltib berdi-yu, uyiga qaytib, xonasida tuşlikni kutib yotdi.

XVII

Tuşlikdan oldin Yevgeniyning oldiga Liza kirdi-da, eri nega siqilib yurganidan qayḡurgança, ōziniyam qōrquv bosayotgani, kōngli behuzur bōlayotgani, onalari uni Moskvada tuḡdirişni istayotgani-yu, ōzi esa şu yerdan ketgisi kelmayotganidan sōzlay boşladi. “Ōlaqolsam ham Mos­kvaga bormayman”, derdi u qat’iy ohangda. Yevgeniy Lizaning, tuḡuruq oḡir keçmasmikan işqilib, bolaning tōrt muçasi soḡ bōlarmikan, deb qōrqayotganini fahmlab turardi. Xotini eriga çin sevgisi bois jonini garovga tikayotganini kōrib, Yevgeniyning kōngli iyib ketdi, albatta. Uyida barça-barçasi joyida, şod-xurram, ozoda-sarişta edi. Qalbida esa barça-barçasi rasvo, jirkanç, qabih edi. Yevgeniyni tuni bilan bir fikr ōrtab çiqdi. U ōzining irodasi bōşligidan har qança nafratlansa, juvon bilan aloqani uzişga har qança va’da bersa ham, ertaga baribir, yana eski, jirkanç ahvol takrorlanişini anglab turardi.
“Yōq, bunday davom etişi mumkin emas, – der edi u xona bōylab u yoqdan-bu yoqqa yurgança. – Bunga qarşi biror çora bordir, axir! Ey Xudoyim, yōl kōrsat, nima qilay?”
Kimdir eşikni oliftalarça taqillatdi.
– Kiring, – dedi Yevgeniy.
Toḡasi, ōz ixtiyori bilan Lizadan elçi bōlib kelibdi.
– Sen, jiyan, sal boşqaça bōlib yuribsan, buni toḡam kōrmaydi, bilmaydi, deysanmi, – dedi u ovoziga atay jiddiy tus berib. – Bundan şōrlik Liza ham azoblanyapti. Kōp ajoyib işlarni boşlab qōygansan, tōḡri, ularni taşlab ketiş oson emas senga. Lekin bundoq yorilgin-da, darding nima ōzi, que veux tu? Toḡa bōlib beradigan maslahatim – xotiningni ol-da, sayohatga jōna! Bu – ōzingga ham, Lizaga ham foydali. Xullas, maslahatim – Qrimga boringlar. Iqlimiyam tuḡuruqqa juda bop. Qolaversa, hozir ayni uzum pişiḡi!
– Toḡa, – deya qōqqis tilga kirdi Yevgeniy, – sizga ōz sirimni, uyatli, jirkanç sirimni aytsam, heç kimga oşkor qilmaysizmi?
– Ana, xolos. Nahotki toḡangga işonmasang, jiyan?!
– Toḡa! Siz menga yordam bera olasiz. Hatto halokatdan saqlab ham qola olasiz, – dedi Yevgeniy hayajonlanib. Ōzi hurmat qilmagan toḡasiga eng nozik sirini işonib oçiş, unga eng xunuk qiyofada kōriniş, uning oldida ōzini pastga uriş fikri Yevgeniyga lazzat baḡişlayotgan edi. U ōzini qabih, jinoyatçi kimsadek his etar va şuning uçun ham ōzini sazoyi qilişni istardi.
– Ayta qol, dōstim, bilasan-ku, juda yaxşi kōraman seni, – dedi jonlanib toḡasi. U, aftidan, jiyanining siri borligi, bu sir uyatliligi, uni toḡasiga tōkib solmoqçiligi, ōzining esa jiyaniga nafi tegayotganligidan mamnun edi.
– Sizga, avvalo, bir gapni aytişim kerak: men – ablah, pastkaş, muttaham, ha, aynan muttaham odamman.
– Qōysang-çi bu gaplarni, – dedi toḡasi ōzini xafa bōlganga solib.
– Men Lizadek, ha, Lizadek bir ayolning eri bōlaturib, uning pok sevgisini oyoqosti qilgança, qayoqdagi bir xotin bilan unga xiyonat qilmoqçi bōlsam, ablah bōlmay, kimman taḡin?!
– Tōxta, nimalar deyapsan ōzi? Lizaga xiyonat qilmadingmi hali?
– Yōq, lekin şuni xohlaş ham xiyonat qilgandek gap-da! Bir tasodif bōlmasa, xiyonat ham qilardim. Axir, bunga tap-tayyor edim. Menga xalaqit berişdi, aks holda, hozir… Ahvolim ne keçardi, bilmayman!
– Bunday tuşuntiribroq gapir-da, jiyan…
– Xōp, toḡa, eşiting. Bōydoqlik paytimda aqlsizlik qilib, şu joyda, qişloqda bir juvonga elakişib qoluvdim. Ya’niki, u bilan ōrmonda, dalada uçraşib yurardim.
– Kōhlikkina edimi? – deb sōradi tōsatdan toḡasi.
Bu savoldan Yevgeniyning yuzi buruşib ketdi, ammo toḡasining yordamiga muhtojligidan bu gapni eşitmaganga oldi-yu, sōzida davom etdi:
– Qaçon xohlasam, aloqani uzaman, şu bilan bari tugaydi, deb ōylagan edim. Uylanişimdan avval aloqani uzdim-u, ōşa juvonni bir yilça kōrmadim ham, ōylamadim ham. – Yevgeniyga ōz dardini ōzi eşitiş juda ḡalati tuyuldi. – Keyin esa uni tōsatdan kōrib qoldim-u, kōksimni ḡaşlik kemira boşladi. Sehr-jodu qilib, ōziga isitib olganmi, nima balo! Men har daqiqa gunoh qilib qōyişdan çōçib, ōzimni har qança koyib-tergasam ham, oyoḡim, baribir, ōşa juvonga qarab yetaklayveradi. Agar şu kungaça bu gunohga botmagan bōlsam, meni yolḡiz Xudoning ōzi asradi. Keça Liza çaqirtirganda ham ōşa juvonning yoniga ketayotgan edim.
– Yomḡir quyib turganda-ya?
– Ha, judayam ezilib ketdim, toḡa. Şuning uçun sizga kōnglimni yorib, yordam sōrab turibman.
– Tōḡri, ōz yer-mulkingda bunaqa qilḡiliqlar qiliş yaramaydi. Bir kunmas-bir kun oşkor bōladi. Yana Liza şōrlik – mōrtgina bōlsa, ayaş kerak uniyam. Tōxta, şu xuştorlikni bu yerda emas, boşqa joyda qilsang bōlmaydimi?!
Evgeniy toḡasining gapini yana eşitmaganga oldi-da, tōppa-tōḡri maqsadga kōça qoldi:
– Siz meni ōzimdan qutqara olasiz, toḡa. Sizdan bir narsani iltimos qilmoqçiman. Şu kungaça menga tasodifan xalaqit berişgan bōlsa, ertaga, boşqa safar xalaqit qilişolmaydi. Men Lizaga bor gapni şu ondayoq aytişim kerak. Iltimos, uning oldiga bir ōzimni kiritmang.
– Xōp, sen aytgandek bōla qolsin, – dedi toḡasi. – Ammo nahot şunçalar sevib qolgan bōlsang?
– Yōq, bu – sevgi emas, boşqa narsa. Qandaydir kuç mahkam yopişib olgan-u, heç qōyib yuboray demaydi. Nima qilişni ham bilmayman, toḡa. Yo bōlmasa, sal ōzimga kelib olib, keyin aytaymi?..
– Baribir, mening aytganim bōlib çiqyapti, – dedi toḡasi.– Bora qolinglar ōşa Qrimga.
– Ha, boramiz, albatta boramiz… Siz yonimda bōlsangiz, dardimni ham tōka olaman.

XVIII

Ōşa yomḡirli kundan sōng toḡasiga ōz sirini işonib aytgani, yanada muhimi, şu orada kuçli vijdon azobi va uyat hissini boşdan keçirgani Yevgeniyni ança huşiga keltirdi. Bir haftadan sōng Yaltaga jōnab ketişga qaror qilişdi. Yevgeniy şungaça safarga pul topiş uçun şaharga borib keldi, işboşiga uy va xōjalikka doir zarur topşiriqlar berdi, sōng xotini bilan yana apoq-çapoq bōlib, kunlarni beḡam, quvnoq ōtkaza boşladi. Unda ruhan jonlaniş kōzga taşlanib qoldi.
Ōşa yomḡirli kundan sōng Stepanidaga biror marta ham duç kelmay, xotini bilan Qrimga jōnab ketdi. Ular Qrimda ikki oyni juda maroqli ōtkazişdi. Yevgeniy şu qadar kōp taassurotlar orttirdiki, ular gōyo butun ōtmişini yodidan yuvib taşlagandek edi. Er-xotin Qrimda eski tanişlarini uçratib qolib, ular bilan yanayam yaqinlaşib ketişdi. Bundan taşqari, bir talay yangi tanişlar ham orttirişdi. Qrimdagi hayot Yevgeniyga oxiri yōq bayramdek tuyulardi. Buning ustiga, u Yevgeniyga ham ibrat bōldi, ham foyda qildi. Er-xotin Qrimda gubernyalarining sobiq boşliḡi bilan inoqlaşib ketişdi. Bu zukko liberal insonning Yevgeniyga mehri tuşib qoldi-yu, unga kōpgina masalalar maḡzini çaqib berib, tez fursatda ōz tarafiga oḡdirib oldi. Avgust oyining oxirroḡida Liza yoqimtoy, soḡlom qiz tuḡdi. Buni qarangki, tuḡuruq oson keçdi.
Ular sentyabrda uyiga tōrt kişi bōlib – ōzlari, qizçasi va enaga ayol bilan yōl olişdi. Liza çaqaloqni emizolmaganidan enaga yollaşgan edi. Eski vasvasadan butkul qutulgan Yevgeniy endi boşqa, baxtiyor odamga aylangan edi. Xotinini tōlḡoq tutganda, har qanday erkak nimani boşdan keçirsa, uyam şuni boşdan keçirdi-da, xotinini avvalgidan ham kōproq sevib qoldi. Çaqaloqni qōlga olgandagi hissiyoti esa ḡaroyib, yangiça, xuddi qitiḡing kelgandagidek yoqimli edi. Ilgari Yevgeniyni faqat xōjalik işlari qiziqtirgan bōlsa, endi unda sobiq gubernya boşliḡi Dumçin bilan inoqlaşiş ortidan qisman şuhratparastlik, qisman burç hissi sabab zemstvo işlariga qiziqiş ham paydo bōldi. Oktyabrda zemstvoning şoşilinç majlisi ōtkazilişi, unda ōzi ham a’zo bōlib saylanişi kerak edi. Uyga qaytgaç, u bir marta şaharga, bir marta Dumçinnikiga borib keldi.
Evgeniy endi şaytoniy vasvasa bilan kuraşiş azobini esidan çiqarib yuborgan, ōşa vaqtdagi keçinmalarini bazōr xayolida tiklay olar edi. Bular unga ōzi mubtalo bōlgan telbalik kasalining xuruj qilişiga ōxşab kōrinardi.
Evgeniy endi ōzini şayton vasvasasi şu qadar ozod his etar ediki, oqibatda işboşi bilan ilk bor yolḡiz qolişgandayoq undan qōrqmay Stepanidani sōrab-suriştirdi. Yevgeniy işboşi bilan ōşa juvon haqida ilgari ham gaplaşganidan, bu gal uyatdan qizarib-bōzarmadi.
– Darvoqe, Sidor Pçelnikov uyiga qaytdimi?
– Yōq, haliyam şaharda.
– Uning xotini-çi?
– Ziḡirçayam uyat qolmagan unda. Hozir Zinovevga elakişib yuribdi. Juda suyulib ketdi megajin.
“Unda yanayam soz, – deb ōyladi Yevgeniy. – Endi menga baribir, şu qadar ōzgarib ketdimki, bu – naqadar hayratlanarli!”

XIX

Evgeniyning barça orzusi uşaldi. Yer-mulk ōzida qoldi, zavod işlab ketdi, qand lavlagi mōl hosil berdi, mōmay daromad – çōntakda desa bōlardi. Xotinining kōzi eson-omon yoridi. Qaynonasi oxiri şaharga qaytdi. Uni zemstvoga bir ovozdan saylaşdi.
Saylovdan sōng Yevgeniy şahardan qişloqqa qaytadigan bōldi. Barça uni qutlar, ōzi bōlsa minnatdorçilik bildirardi. U mamnun kayfiyatda tuşlik qildi-da, şampan vinosidan beş qadahini sipqordi. Hozir Yevgeniyning miyasida butunlay yangi hayotiy rejalar yetilmoqda edi. U uyiga qaytar ekan, şular haqida ōylardi. Kuzning ilk kunlari ōtib borardi. Tarantas yumşoqqina ilgarilar, quyoş çaraqlab turardi. Yevgeniy zemstvoga saylangaç, xalq orasida ōzi orzu qilgan mavqeni qanday egallaş haqida boş qotirardi. Avval yer va zavodi bilan xalqqa iş topib berib, qayḡusini aritgan bōlsa, endi unga tōḡridan-tōḡri ta’sir kōrsatiş imkonini qōlga kiritgandi. Oradan uç yil ōtsin-a, qōli ostidagi va boşqa yerlardagi dehqonlar oḡzidan Irtenev tuşmay qoladi!.. “Mana bular oḡzidan ham”, deb ōylar edi u qişloq oralab borar ekan, katta yoḡoç çelakda limmo-lim suv kōtargança, yōlni kōndalang kesib ōtmoqçi bōlib turgan erkak va ayolga kōz taşlab. Erkak va ayol tōxtab, izvoşni ōtkazib yubordi. Erkagi – keksa Pçelnikov, ayoli esa – Stepanida edi. Yevgeniy uni kōrdi, tanidi, ammo yuragi jiḡ etmadi. Yevgeniy bundan judayam mamnun bōldi. Juvon haliyam yoqimtoy edi-yu, ammo Yevgeniyni entiktirmadi. Izvoş qōrḡonga kirib keldi. Xotini zinapoyada kutib oldi. Ajoyib oqşom çōkib borardi.
– Xōş, tabriklasak bōladimi? – deb sōradi toḡasi.
– Ha, bir ovozdan saylaşdi.
– Juda soz-ku. Yuviş kerak unda.
Ertasi kuni tongda Yevgeniy qarovsiz qolgan xōjaligini kōzdan keçirgani çiqdi. Qişloqda ḡalla yançuvçi yap-yangi maşina işlab turardi. Maşina qanday işlayotganini kuzatiş uçun Yevgeniy xotinlar oralab borar, ularga diqqatini çalḡitmaslikka urinar edi. Biroq har qança tirişsa ham, baribir, somon taşiyotgan Stepanidaning timqora kōzlariyu qizil durraçasiga ikki bor kōzi tuşdi. Unga Yevgeniyning ikki bor kōzi tuşdi-yu, qalbida ḡalati hissiyotni tuydi, lekin bu qanday tuyḡuligini ajrata olmadi. U faqat ertasiga yana xirmonga borib, zarurati bōlmasa ham, ikki soat ōşa yerda qolib ketganda, Stepanidaning gōzal qad-qomatini tinmay nigohi bilan suyib erkalayotganini payqab qoldi-da, endi adoyi tamom bōlgani, butkul odam siyoḡidan çiqqanini angladi. Taḡin ōşa azob, taḡin ōşa dahşat, taḡin ōşa vasvasa! Endi unga heç bir najot yōq!
U nimadan qōrqqan bōlsa, ōşa yuz bergan edi. Ertasiga Yevgeniy tunda, ōzi ham sezmagan holda, Pçelnikovlarning hovlisi etagiga, piçan saqlanuvçi omborxona yoniga kelib qoldi. Avvalgi yili kuzda ular bir gal şu yerda uçraşgan edi. U ōzini sayr qilib yurgan odamga solib, papiros tutatgança, ōşa taniş joyda tōxtadi. Qōşni xotin kōrib qolganda, darrov ortiga qaytdi. Ōşa xotin uning ortidan kimgadir tinmay javrardi:
– Borsang-çi, toqati toq bōldi-ku! Naq ōladi hozir beçora. Ana kut­yapti, borsang-çi, esi past!
U Stepanidaning omborxonaga qarab çopib ketganini kōrdi, ammo ōzi endi ortiga qayta olmasdi, çunki oldidan bir erkak çiqib qolgandi. Yevgeniy noiloj uyiga qarab ketdi.

XX

U mehmonxonaga qadam qōyganda, bu yerdagi hamma narsa beōxşov va soxta kōrindi. Biroq tongda, hayriyatki, ōşa juvonni hayotidangina emas, xayolidan ham çiqarib taşlaşga ont içgança, tetik uyḡondi. Biroq, ōzi ham anglamagan holda, xōjalik işlari bilan qiziqmaslik tugul, hatto ulardan qutulişga ham intildi. Ilgari juda muhim kōringan va dilini quvontirgan narsalar endi unga mutlaqo arzimas bōlib tuyulardi. Yevgeniy beixtiyor har qanday yumuşdan holi bōlişga urinardi. U obdan ōylab olişim, bir qarorga kelişim uçun qōlim bōş bōlişi kerak, deb hisoblardi. Oxiri işlardan qutuldi-yu, bir ōzi yolḡiz qoldi. Ammo yolḡiz qolgani hamono boḡni, ōrmonni keza boşladi. Boḡ ham, ōrmon ham yoqimli xotiralarga burkangan edi. U daf’atan anglab qoldiki, garçi boḡda tentirab yurib, ōzini xuddi ōylayotganga solsa-da, aslida, heç nimani ōylamayotgan, ōşa juvonni telbalarça kutayotgan ekan, xolos. Gōyo Stepanida, qandaydir mōjiza yuz berib, barin uni kutayotganini payqab qoladi-da, oyoḡini qōliga olib, şu yoqqa çopadi. Yo odamlar kōzidan pana boşqa biror joyga keladi. Yo bōlmasa, oysiz qop-qoronḡi keçada uyi­dan çiqadi-yu, Yevgeniyni birortayam kimsa, hatto juvonning ōziyam kōrmaydi. Şunda u Stepanidaga yaqinlaşadi-da, asta belidan tutadi…
“Mana senga qaçon xohlasam, taşlab ketaveraman, deyiş. Mana senga soḡliq deb kōhlik, soḡlom juvonga elakişiş, – deb ōz-ōzini aççiq tergardi Yevgeniy. – Yōq, u bilan bunaqa ōyin qilmasligim kerak ekan. Men uni tōrga ilintirdim, deb yuruvdim. Aslida, u meni tōrga ilintirgan ekan. Qani endi qōyib yuborsa. Ōzimni ozod sanab yuruvdim. Aslida, quldan battar ekanman. Uylangan paytimda ham ōzimni ōzim aldabman. Bari – safsata, aldov ekan. Men ōşa juvon bilan qovuşgandagina boşqaça tuyḡu, çin erlik tuyḡusini tuydim. Tōḡrisi, men faqat u bilan yaşaşim kerak ekan.
Hozir qarşimda ikkita hayot turibdi. Birinçisi – Liza bilan birga yaşaş, bu – xōjalik, zemstvo, bola-çaqa, odamlar hurmati, degani. Agar asil hayot şu bōlsa, bu hayotda anavi juvon – Stepanidaga joy yōq. Uni, avval reja qilganimdek, yo kōçirib yuborişim, yo yōq qilib taşlaşim kerak. Ikkinçi hayot esa – buning teskarisi. Juvonni eridan tortib olib, evaziga mōmay pul tutqaziş, uyatsizlik va şarmandalikni bōyinga olib, u bilan birga yaşaş. Ammo bu hayotda Liza bilan qizim Mimiga joy yōq. Darvoqe, bola xalaqit qilmaydi. Biroq Liza da’f bōlişi, onasinikiga ketişi kerak. U xiyonat qilganimni eşitişi, meni rosa qarḡaşi, keyin boş olib ketişi kerak. U qişloqi juvonni ōzidan ortiq kōrganimni, xiyonatkor va muttaham odamligimni bilişi kerak. Yōq, bu – naqadar dahşat! Aslo bunday qilmaslik kerak. Biroq, – deya ōylaşda davom etdi u. – bir tasodif yuz bersa-çi? Axir, şunaqasi ham bōladi-ku! Liza betob bōlib, ōlib qolsa! Şunda hammasi ajoyib bōlardi.
Ajoyib bōlardi, deydi-ya! Ey ablah, razil! Kimdir ōlişi kerak bōlgan taqdirdayam, ōşa juvon ōlişi kerak. Ha, Stepanida ōlsa, olam guliston bōlardi!
Lekin xotinim yo anavi juvonni qanday qilib zaharlasam yo otsam bōladi? Revolverni qōlga olaman-u, biror joyga çaqirtiraman, kelganda baḡrimga bosiş ōrniga kōksidan otaman. Şunda barça azoblarga nuqta qōyiladi.
Ammo ōşa juvon şayton-da. Iblisning xuddi ōzi! Ōz izmiga bōysundirib, egallab olmadimi, axir. Nima qilgan ma’qul? Ōldirişmi? Ha! Faqat ikkita yōl bor: xotinimni yoki uni ōldiriş. Çunki bunday yaşab bōlmaydi. Heç iloji yōq! Yetti ōlçab, bir kesiş kerak. Mabodo bari avvalgidek qolsa-çi? Unda nima bōladi?
Unda taḡin, bōldi, juvonni taşlayman, deyman-u, lekin tunda, baribir, omborxonasi yoniga boraman, juvon buni payqaydi-da, yonimga yugurib çiqadi. Yo bōlmasa, odamlar meni tanib qoladi-yu, darrov xotinimga kelib aytadi. Yoki Lizaga ōzim bor gapni aytaman. Sababi, yolḡon sōzlayolmayman, bunday yaşayolmayman. Aslo! Xotinim biladi. Boşqalaram biladi: Paraşa ham, temirçi ham. Xōş, bilsa nima qipti! Axir, hozirgidek yaşab bōlarmidi?!
Yōq! Faqat ikki yōl bor: yo xotinimni ōldiraman, yo ōşa juvonni. Darvoqe, yana…
Ha-ya, uçinçi yōl ham bor: ōzimni ōldiriş! – U bu gapni ovozini çiqarib ohista aytdi. Şuni aytdi-yu, birdan seskanib ketdi. – Ha, ōzimni ōldiraman, ōşanda ularni ōldirişga hojat qolmaydi”. Yevgeniy faqat şu yōlgina tōḡriligini his etib, dahşatga tuşdi. “Revolver-ku bor. Ammo nahot ōzimni ōldirsam?! Buni heçam xayolimga keltirmovdim. Bu şunçalar ḡalati iş bōladiki…”
Evgeniy xonasiga qaytdi-da, şkafning eşigini oçdi. U revolverni aynan şu joyda saqlar edi. Pistoletga endi qōl uzatgandi, xotini kirib qoldi.

XXI

Evgeniy ustiga gazeta yopib, xotinidan revolverni yaşirdi.
– Yana ōşa ahvolmi? – dedi Liza eriga xavotirlanib boqqança.
– Ōşa ahvolmi, deganing nimasi?
– Qara, yuzingda yana ōşa dahşat ifodasi. Uni avval ham kōrganman. Ōşanda menga dilingni yormagansan. Jenya, azizim, ayt menga. Kōrib turibman: juda qiynalib ketding. Ayta qol menga, yengil tortasan ança. Qanday gap bōlsayam, mayli aytaver. Heç nima bunça azob çekişingga arzimaydi. Axir, kōnglim sezib turibdi, yomon gapning ōzi yōq.
– Kōnglim sezyapti emiş? Qōy şu gaplarni.
– Ayt, aytaqol, aytaqolsang-çi. Aytmaguningça tinç qōymayman seni.
Evgeniy ayanç bir ahvolda jilmaydi.
“Aytsammikan-a? Yōq, buning iloji yōq! Nimani ham aytardim…”
U xotiniga balki kōnglini ham tōkib solar edi-yu, lekin şu payt enaga kirib, sayr qilgani çiqsak maylimi, deb sōrab qoldi. Liza çaqaloqni kiyintirgani u bilan birga çiqdi:
– Xōş, aytasan-a? Bir zumda qaytaman.
– Mayli, aytarman balki…
Eri bu sōzlarni naqadar ayançli jilmayiş bilan aytganini Liza bir umr unuta olmay yurdi. Xotini çiqdi.
Evgeniy, xuddi qaroqçilardek, revolverni şoşa-pişa qōlga oldi-da, ḡilofdan çiqardi. “U – ōqlangan, ammo ança vaqt avval, taḡin bitta ōqi kam. Nima bōlsa, bōlar, tavakkal!”
U revolver oḡzini çakkasiga qadadi-da, bir zum esankirab qoldi, Stepanida esiga tuşdi-yu, uni miyasidan çiqariş uçun kuraşişi, şahvoniy hirs vasvasasiga uçraşi va ma’nan yuztuban ketişi, sōng yana kuraşişi haqida ōylab, dahşatdan titrab ketdi. “Yōq, şunisi afzal”. U tepkini bosdi.
Liza xonaga çopib kirganida – u endigina balkonga yetgandi – Yevgeniy polda yuztuban yotar, qop-qora, issiq qon yaradan şarillab oqar, badani hali titrab turardi.
Mirşablar kelib, savol-sōroq qilişdi. Heç kim bu suiqasd sababini tuşunolmas, izohlab berolmas edi. Toḡasi bu fojianing Yevgeniy ikki oy avval uning qoşida keltirgan istiḡforga biror aloqasi yōqmikan, degan fikrni xayoliga ham keltirmadi.
Varvara Alekseevna, bir kunmas-bir kun şunday bōlişini kōnglim sezgan edi, deya hammani işontirmoqçi bōldi. U Yevgeniy bilan janjallaşib qolgan paytlarida şunga amin bōlgan emiş. Liza bilan Marya Pavlovnaning esa nega şunaqa bōlganiga heçam aqli yetmasdi. Doktorlarning, Yevgeniy ruhiy xastalikka çalingan, degan gapiga ular ziḡirça ham işonmasdi. Çunki ikkovi ham ōzlari tanigan yuzlab odamlardan Yevgeniy soḡlomroq fikr yuritişini bilardi.
Darhaqiqat, Yevgeniy ruhiy xasta bōlsa, unda hamma odamlar ham ruhiy xasta bōlib çiqadi. Eng aşaddiy telbalar esa boşqalarda jinnilik alomatlarini kōradi-yu, ammo ōzidayam şunday alomatlar borligini payqamaydi.

1889 yil 12 noyabr. Yasnaya Polyana.

[“Iblis” qissasi yakunining varianti]

… dedi u ōziga-ōzi va stol yoniga borib, ḡaladondan revolverni oldi-da, ōqdonni tekşirib kōrib – bitta ōq kam edi – şimining çōntagiga tiqdi.
– Ey Xudoyim, nima qilganim bu ōzi, – deya qiçqirib yubordi u qōqqis, sōng qōllarini qovuştirgança, ibodat qila ketdi. – Xudoyim, Ōzing qōlla, Ōzing halos et! Ōzing – bilguçi zotsan, bu bandang gunoh qilmoqçi emas, ammo bir ōzi ojizlik qilib qolyapti. Ōzing qōlla, – dedi u ikona qoşida çōqingança.
“Yōq, ōzimni qōlga olişga hali kuçim yetadi. Biroz taşqarini aylanaman, obdan ōylab olaman”.
Evgeniy dahlizga ōtdi, kalta pōstini va kalişini kiydi-da, zinapoya­ga çiqdi. U bularni xayoli tōzḡigan bir holda bajardi. Sōng oyoqlari Yevgeniyni boḡ yonidan ōtuvçi dala yōlidan qişloqqa boşlab ketdi. Qişloqda haliyam ḡalla yançuvçi maşina gurillar, çōpon bolalarning qiçqiriḡi eşitilardi. U bostirmaga kirdi. Stepanida şu yerda edi. Uni Yevgeniy darrov kōrdi. Juvon soçilib yotgan boşoqlarni tōdalardi. U barinni kōrgan zahoti kōzlari çaqnadi-da, yanayam epçillik va şōxlik bilan işga tutindi. Yevgeniy unga qaramaslikka intilar, ammo irodasi yetmas edi. Stepanida kōzdan ḡoyib bōlgandagina u ōziga keldi. Işboşi hozir moḡorlab qolgan somon yançilayotgani, şu sabab don kam çiqayotganidan sōzlardi. Yevgeniy somon boḡlamlari behafsala yoyilganidan har uziliş bōlganda taraqlab qōyayotgan baraban yoniga keldi-da, işboşidan bunaqa moḡorlab qolgan somon kōpmi, deb sōradi.
– Beş aravaça bor.
– Unda bunday qiling… – Yevgeniy şunday deb sōz boşladi-yu, ammo gapini oxiriga yetkazmadi. Juvon taḡin baraban yoniga qaytdi-da, uning ostidan boşoqlarni kurakda surgança, çaqnoq kōzlarini Yevgeniyga qadab, baḡriga ōt yoqdi.
Bu kōzlar ikkovi ōrtasidagi ōşa quvnoq, beḡam sevgidan sōylardi. Yana, siz hozir ham meni qōmsaysiz, balki çiqib qolar, deb omborxonam atrofida sanqib yurasiz, buni bilmaydi, deb ōylaysizmi, der edi. Nihoyat, bu kōzlar juvonning baringa heç qanday şart qōymay, hatto oqibatini ham parvosiga keltirmay, xuddi avvalgidek, u bilan birga bōlişga, uning kōnglini ovlaşga tayyorligidan sōylardi. Yevgeniy juvon ōzini sehrlab olganini angladi, biroq taslim bōlişni xohlamadi.
Eski duosi yodiga tuşdi, uni piçirlaşga kirişdi. Ammo şu ondayoq tōsatdan bu – befoyda ekanini tuşunib qoldi.
Evgeniyni ayni damda, juvonni boşqalardan yaşirinça qanday qilib uçraşuvga çaqirsam bōladi, degan fikr domiga tortgandi.
– Şu ḡaramni ertaroq tugatsak, yangisiga ōtaveraylikmi yoki ertani kutaylikmi? – deb sōradi işboşi.
– Ha, ha, – deya mujmal javob berdi Yevgeniy va juvon ortidan boşoqlar uyib qōyilgan joyga qarab ketdi. Juvon yana bir xotin bilan birga kurakda boşoqlarni şu uyumga tomon surib borardi.
“Nahotki ōzimni qōlga ololmasam”, – dedi u ōziga ōzi. – Nahotki adoyi tamom bōlgan bōlsam. Madad ber, ey Xudoyim! Yōq! Heç qanday Xudo yōq. Şayton bor, xolos. Ōşa şayton – mana şu juvon! Meni şayton yōldan ozdiryapti. Lekin buni heç xohlamayman, yōq, xohlamayman!” U juvonga yaqin bordi-da, çōntagidan revolverni çiqarib, uning yelkasiga birinçi, ikkinçi, uçinçi ōqni bōşatdi. Juvon qōrqib qoçdi-yu, boşoqlar uyumiga yuztuban yiqildi.
– Ey Xudoyim, nimasi bu taḡin, – deya qiçqirib yubordi xotinlar.
– Yōq, bexosdan emas, ataydan ōldirdim uni, – deb bōkirdi Yevgeniy kōzlari ola-kula bōlib. – Mirşabxonaga odam yuboring!
Evgeniy uyga qaytdi-da, xotiniga lom-mim demay, xonasini içdan qulflab oldi.
– Ket bu yerdan, ket, – deb qiçqirdi xotini kelganda eşik ortidan. – Bilasan hali barini.
Bir soatdan keyin u qōnḡiroqni çalib, gumaştasini çaqirdi. Gumaşta eşik oldiga kelganda esa unga:
– Borib bil-çi, Stepanida tirikmikan, – deb buyurdi.
Gumaştaga hozirdanoq bari ma’lum edi, şu sabab bir soat oldin joni uzilganini aytib qōya qoldi.
– Juda soz! Endi meni tinç qōy. Mirşabxonadan odam kelsa, aytarsan.
Mirşabxonadan odam ertasiga keldi. Yevgeniy xotini va bolasi bilan xayrlaşdi, mahbusni qamoqxonaga olib ketişdi.
Evgeniyni sud qilişdi. Ōşanda sud maslahatçilari endigina joriy etilgan edi. Uni ruhiy xastalikka çalingan deb topişdi va çerkovga borib istiḡfor keltirişga hukm etişdi, xolos.
Evgeniy qamoqxonada tōqqiz oy, monastirda bir oy bōldi.
U qamoqxonada aroqqa ruju qōydi, bu odatini monastirda ham taşlamadi, oqibatda uyiga şarti ketib, parti qolgan, aqli ham kirdi-çiqdi bir piyanista bōlib qaytdi.
Varvara Alekseevna, bir kunmas-bir kun şunday bōlişini kōnglim sezgan edi, deb hammani işontirmoqçi bōldi. U Yevgeniy bilan janjallaşib qolgan paytlarida şunga amin bōlgan emiş. Liza bilan Marya Pavlovnaning esa nega şunday bōlganiga heçam aqli yetmasdi. Doktorlarning, Yevgeniy ruhiy xastalikka çalingan, degan gapiga ular ziḡirça ham işonmasdi. Çunki ikkovi ham ōzlari tanigan yuzlab odamlardan kōra Yevgeniy soḡlomroq fikr yuritişini bilardi.
Darhaqiqat, agar Yevgeniy ruhiy xasta bōlsa, unda hamma odamlar ham ruhiy xasta bōlib çiqadi. Eng aşaddiy telbalar esa boşqalarda jinnilik alomatlarini kōradi-yu, ammo ōzidayam şunday alomatlar borligini payqamaydi.