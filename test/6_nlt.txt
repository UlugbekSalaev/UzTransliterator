Nazar Eşonqul. Farişta (hikoya)

Ayagan kōzga çōp tuşar deganlariday, qōyarga joy topmay, yeru kōkka işonmay yurgan kelinidan tuḡilgan muşuk bolasiday bir hovuç bōlib yotgan nabirasiga mulla Rahmon katta umidlar bilan qōygan tuppa-tuzuk «Boyqul» ismi ōrniga teng-tōşi, uyli-joyli bōlib ketsa ham, tōqayda yoş bolalar bilan «zuvilloq» ōynab yurgan, «yigit» deyişsa, ona suti oḡzidan ketmagan gōdakka, «bola» deyişsa, bir rōzḡorga qora bōladigan yoşga yetgan, qoqsuyak yuzi, hozir yiḡlab yuboradiganday hamişa yoşga tōlib turadigan kōzlari, çala tuḡilganini haligaça kōz-kōz qilayotgan sunu sumbatida noqislik seziladigan, xudo aqldan ham, bōydan ham, bu paytda dōrillay boşlaşi kerak bōlgan ovozdan ham qisgan qişloqdoşlariga Panji muallim topib bergan «Sanço» ismi butun qişloqdagi yoşu qarining quloḡiga oḡir xarsangday singib qoldiki, bu laqabni keyinçalik xotini ham, izma-iz tuḡilib, qişloqning old yigitlariga aylangan ōḡillari ham, tojikça şirin talaffuzi bilan butun qişloqni oḡziga qaratib ōtiradigan kaltalik kelini ham Tersotadan surib çiqarolmadi: ming istihola va ming andişa bilan, har qalay, ma’nosi noma’lum «Sanço»ga qaraganda ōziga va boşqalarga yaqin bōlgan «Bolabova» deb çaqirişi Boyqulga har jihatdan mos kelsa-da, tersotaliklarning orlari ustunlik qilib, turiş-turmuşi bilan ōzlarini boşqa qişloqliklar oldida tez-tez izza bōlişga, boşini egişiga sababçi bōlgan, mōyi-mōrti çiqsa ham, aqli kirmagan devona bōlib devonaga, aqli noqis bōlib, jinniga ōxşamaydigan, nafaqat bōyi, aqli ham bolaligiça qolib ketgan bir mitti qişloqdoşlarining mayna qilişga ōxşab jaranglaydigan «Sanço» laqabini qayoqdagi kelgindi kelinning he yōq, be yōq ōzgartirib yuborişiga yōl qōyişmadi – oqibatda mulla Rahmondan sōng kelinning qaynotasiga qōygan topilmasi qişloqda ommalaşmadi: şunday qilib, barça laqablaru topilmalar, hatto «Boyqul» degan ismning ōzi ham isqotga qoldi. Aslida, mulla Rahmon bir paytlar beliga ursa, hōkizning belini sindiradigan xirmonçōmiçday kaftida bir parça et bōlib yotgan nabirasiga katta umidlar bilan qōygan ismni unutib yuboriş oldida kelinning laqabini qabul qilmaslik çikora edi. Ammo kelin ham ōjar çiqdi: butun qişloq bir tomon, uning ōzi bir tomon bōlib, qaynotasini mayna qilişdan qutqariş uçun ōylab topgan laqabidan voz keçmadi – butun qişloq eşitişi uçun atayin tovuşini baland kōtarib çaqiradigan bōldi. Boyqulga ōzini nima deb çaqirişlarining zarraça qiziḡi yōq edi: muhimi, bu ism bolalarbop bōlsa, uni bolalar bilan birlaştirib tursa bōldi edi. Ōzini kim deb çaqirişmasin, maqtov eşitgan ovsardek tirjayib qōyar, har qanday mahal kattalarning mazaxi anqib turadigan yangi laqablarga ōzini tez moslaştira olardi. «Sanço» ismi nimani anglatişini unga şu nomni topib bergan Panji muallimdan boşqa heç kim bilmasdi, zotan, tersotaliklarga bu sōzning ma’nosini bilişning qiziḡi ham yōq, ōzlari uçun bu noma’lum sōz Sançoni xohlagança mayna qilişga, ustidan kulişga, jerkişga, kamsitişga yoki, heçqursa, aqli ham, farosati ham, turiş-turmuşi ham ōzlariga ōxşamasligini eslatib turişga yetarliça imkon berar, şuning uçun ham «Sanço» deb çaqirişgani sari yoşi ōtib borayotgan bir jimit kōzlariga yanayam kōproq bola, yanayam kōproq noşud, dovdir, esi past bōlib kōrinar, şu ism aytilgani sayin Boyqulning ōzi ham yanayam kōproq bolaga aylanar, bola qiliqlari va har bir narsaga bolaça kōz qaraşi bilan ōzlariça or talaşib yuradigan qōşni qişloqliklar oldida nomusga qōyadigan pallalarda paydo bōladigan alamlarini, izzat-nafslarini bu laqabni qayta-qayta aytib aritganday bōlişardi. Bolalar ham tōḡridan-tōḡri «Sanço» deb çaqirişsa, bundan kattalar bir qop semirişar, «Hoy, bobong tengini şunday deb çaqirasanmi?!» – deb tanbeh beriş heç kimning xayoliga kelmas, zero, soç-soqoli oqarib qolgan bōlsa-da, butun qişloq, eng avvalo, uning ōzi ōzini hali ham bola deb bilardi. Vaholanki, yoşi yetmişni qoralab qolgandi. U tengilar allaqaçon nabirali-çevarali bōlib, yelkalarini yostiqdan kōtarmay, uyning tōrini bermay, ōzlari çiqargan hidni ōzlari hidlab yotadigan sassiq çollarga aylanişgandi. «Sanço» esa hamon ōşa oltmiş yillar avval ōzlari bilan oqsuyak ōynagan, ōzlari bilan qōşilib qarigan xotiralarining olis gōşalarida bir çelak suvni kōtarişga ham qurbi yetmagan mişiqiligiça qolgan, uning faqat kōrinişi, yuzi qarigan, peşonasida xuddi ōzlariniki kabi ajinlar paydo bōlgan, ammo fe’l-atvori, gap-sōzi, muomala va qaraşlari ōşa ōn yoşligidan bir qadam ham siljimagandi: bir paytlar ōzlari bilan tengdoş-bōyinsa bōlib ōynagan Sanço endi qişloq kōçalarida ularning nabiralari bilan tōp tepişib, kōça çangitib yurardi.
Çala tuḡilgan nabirasidan çavandoz ham, polvon ham, mulla ham çiqmasligiga kōzi yetgaç, mulla Rahmon bir uyur eçkini oldiga solib berdi: şundan beri Sanço har kuni ertalab eşagini egarlardiyu beliga ikkita non tugib, bir quloḡi yoniga tuşgan telpagini boşiga bostirgança eçkilarini oldiga solib daryo bōyidagi tōqayga jōnardi: uni erta bahordan toki toḡu toşlarni qor-qirov bosgunça şu yerda, Soli Boymirning şoirtabiat ōḡli ta’rifi bilan aytganda, «Bolalik orolida», hali kattalar dunyosiga qōşilib ulgurmagan, hali kattalar zabt etolmagan, zavqu şavqlari atroflarini ōrab turgan toḡlardan ham baland, faqat bolalik xayollari yeta oladigan yuksaklikda ot qōyib, bir-birlari bilan turtkilaşib, tepkilaşib yuradigan xayolparast mişiqilar orasida uçratiş mumkin edi. Uning bolalardan qolişmay, bolalardan biriga aylanib, ularning bittasi bōlib, ular bilan talaşib-tortişib ōynab yurişlariga yillar ōtişi bilan tersotaliklar kōnikib bōlişgandi. Tanimaganlar uning yuzini yaqindan kōrmasa, yoşi yetmişga borgan çolligiga işonmasdi: oqargan soçi, ajin bosgan yonoqlarining yakkam-dukkam joylarida bōy kōrsatgan, soqol bōlib soqolga, mōy bōlib mōyga ōxşamagan, fasllar almaşgani sari sohibining umr daftarini foş qilib oqarib borayotgan, ammo hali ham bolalikka xos kulgiçlar bilan tōlib-toşgan aftu angorda ōsib çiqqanlaridan ōzlari ham uyalgandek bōyinlarini egib olgan, suvsiz qirda ōsgan bōtalardek siyrak tuklarni aytmasa, uning jussasi ham, bōyi ham, xatti-harakati ham, ōzini tutişi ham boladan farq qilmas, aslida ham u kōngli va fe’l-atvori bilan şu bolalarning bittasi edi.
Nima bōlganda ham, u bolalarning ermagi, kattalar qiyofasidagi tengdoş-tōşdoşi edi. Bolalar, ayniqsa, uning eşagini minişga işqiboz, zero, eşagi naq ayḡirday kelar, salkam biyaday çopar, qir-qiya demasdan yōrḡalab ketaverar, uning heç bir fazilatiyu turiş-turmuşiga havas qilmaydigan tersotaliklar uning aynan eşagiga hasad qilişar, «Siçqonday gavdasiga filday eşak minib nima qilar ekan?» – deyişardi fasodga berilib. Bolalari birin-ketin taşlab ketib yolḡiz qolgaç, Sanço eşagiga alohida mehr bergandi: tersotaliklar eşaklarini nuşxurd bilan boqişardi, u esa arpa bilan siylar, sigiru eçkilariga nima yemiş bersa, eşagiga ham şuni ravo kōrar, şuning uçun ham Sançoning «mingisi» qirqqa kirgan yigitday qirçillab turar, nafaqat bolalar, kattalar ham uning eşagini bir miniş payida yurişar, keyin: «Ōzi bu azaldan xotindan ham eşakni afzal bilardi», – deb ḡiybat qilişardi. Ularning ḡiybatlarida jon bor edi: Şukur polvon opasidan qolgan ōn sakkizga kirsa ham hali aqli, sinu sumbati, bōyi-basti ōn yaşar bolanikiday bōlib qolgan jiyanini uylantiraman deb oşnasi Norsafar qizilni bir iloj qilib kōndirib turganda u paytlari hali «Boyqul» bōlgan Sanço Tersotaga kelgan Abdulla baxşining izidan qoçib ketib, uç yildan sōng hozir minib yurgan eşagining momokalonini minib kirib kelgandi.
Soli Boymirning uyiga qōngan Abdulla baxşi butun qişloqni mullaning ayvoniga yiḡib, uç keça «Yodgor» dostonini aytdi. Boyqul uç kun ham baxşining yonidan ketmay çoy damlab turdi. Aslida, u çoy damlaş bilan birga baxşiçilikka kōnglini ham berib bōlgan ekan: bir oydan sōng bōladigan tōyiga ham hayu hayt deb qōl siltab Abdullaning izidan qoçib ketdi. Şu bilan uç yil badar ketdi. U uç yil baxşining xizmatini qildi: uning dōmbirasini, muxlislar bergan sovḡa-salomini, xurjunini kōtarib, xalfalik qilib yurdi: baxşi otda, Boyqul esa qaysidir baxşiparvar çōpon sovḡa qilgan eşakda qişloqma-qişloq kezişar, Boyqul hali bolaligini yōqotmagan tasavvurini Boyçiboru Ḡirotning izidan yetaklab, kōz kōrib, quloq eşitmagan xayollar dunyosiga boşlab borar, goh Alpomişni yetti yillik zindondan qutqarar, goh Gōrōḡlini gōrdan olib çiqib, xuddi ōzi kabi uni ham yomon kōradigan, «zotsiz» deb mayna qiladigan dunyoga qarşi qōyib yuborar, adolat uçun, or uçun, toptalgan şa’n uçun Alpomişu Gōrōḡli qiyofasida jangu jadallarda iştirok etar, sōng bu azaliy uruşda yaralangan, zadalangan qalbini sudragança gulxan atrofida Abdulla baxşini butun vujudlari bilan tinglab ōtirgan ōzi kabi ozurda, ōzi kabi umidbaxş, ōzi kabi xayollar mahkumi bōlgan olomon orasiga qaytib kelardi.
Dehqonobodning Kōkqiyasida – keyingi qişloqqa doston aytib, madradlarini teriş uçun ketayotganda maorif bōlimidan qaytayotgan Panji muallim baxşining dōmbirasini nayza kabi tik uşlagança yalovbardorday qaddini ḡoz tutib ketayotgan Boyqul bilan qadimgi alplarga ōxşab ikki yuzi meşday şişib ketgan şirakayf baxşini uçratib qoldi: Boyqul muallim bilan quyuq kōrişadi, toḡasiga soḡ-omonligini yetkazişni tayinlaydi, keyin ular sōraşib-surişib bōlgunça ança ildamlab ketgan baxşining izidan eşagini yōrttirib ketadi. Ikkalasining yonma-yon ketayotganiga qarab turib Panji muallim baribir kitob ōqiganligiga bordi – şu bilan mulla Rahmon çala tuḡilgan nabirasining yaşab ketişiga ōzining ham kōzi yetmay, aqalli boylarga ōxşab yursin deb katta umidlar bilan qōygan tuppa-tuzuk «Boyqul» degan ismning zavol pallasini boşlab berdi – muallim qişloqqa kelib, ōzi yoqtirmaydigan mulla Rahmon aymoḡi ustidan kulgan bōldi – «Ikkalasi Don Kixot va Sanço Pansaga ōxşab şamol tegirmoni bilan uruş qilişga ketişayotgan ekan! Xavotir olmanglar, hurliqo Dulsineyani izlab topişgaç, malikai muhtarama bilan qişloqqa qaytib kelarmiş», – dedi mayna ohangida. Şu bilan bira, ham «Boyqul» degan ismning kafanini biçdi, ham qişloqda ōzi bilan nasl-nasab, or talaşib yuradigan mulla Rahmon aymoḡi ustidan boplab kulgan bōldi. Tersotaliklar «Don Kixot»ning kimligini bilişmasdi, şuningdek, «şamol tegirmoni» haqida tasavvurlari ham yōq edi, şu sababli lamançlik xayolparast ritsarning ismini darrov unutib yuborişdi, ammo «Dulsineya»ni Panji muallim «Tul Niso» ohangida talaffuz qildiki, xotinlarga suyagi yōq baxşining yoniga bōz yigitni olib, qandaydir tul ayolni izlab yurganiga faqat toḡasi emas, butun tersotaliklar şubha qilişmadi. Toḡa ori qōzidi, Boyqul tuḡilmasdan avvalroq otdan yiqilib jon taslim qilgan çavandoz poççasining qōlini qilib baxşining va daydi jiyanining izidan ot qōymoqçi ham bōldi, ammo Panji muallim uni tōxtatib qoldi: «Baxşini baribir uşlab bōlmaydi, qişloqdan qişloqqa ōtib yuraveradi, qaysi qişloqqa borişi yolḡiz xudoga ayon, baxşining xurmaçasi, Boyqulning xurjuni tōlsa, uyiga qaytadi», – dediki, toḡada baxşining xurmaçasi tōlişini kutişdan boşqa çora qolmadi. Panji muallimning gapidan sōng tersotaliklarga ermak topildi: yoşi ulḡaysa ham, aqli ulḡaymagan, boşqa qişloqliklar oldida noqisu norasoligi bilan nomusga qōyadigan «Boyqul» ismi «Sanço»ga aylandi-qoldi! «Tulniso»ni topişdimi-yōqmi, xurjuni tōldimi-tōlmadimi, bu noma’lum, lekin Panji muallim başorat qilgandek, oradan uç yil ōtgaç poyi piyoda ketgan Sanço qişloqqa eşak minib qaytdi: bu ham, har qalay, obrō edi – «Yayov ketgandi, eşak minib qaytdi!» – dedi mulla Rahmon aymoḡi şa’nini gap-sōzdan qutqariş uçun.
Abdulla baxşi uç yil xizmatini qildirgandan sōng aqli ham, ovozi ham norasoligiça qolgan «xalfasi»dan baribir baxşi çiqmasligiga kōzi yetgan, çamasi, bitta eşak bilan siniq dōmbirani tutqazib, kavuşini Tersotaga tomon tōḡrilab qōygandi. Uç yil yōqolib ketsa ham, na bōyda, na aqlda, na fe’l-atvor, na gap-sōzida ōzgariş bōlmagandi: Rajab çōpon uni qirda kōrib qarindoşlik qoni qōzidi – ozib-tōzib, jussasiyu kiyib yurgan juldur kiyim-keçagi yetim bolaga ōxşab qolgan jiyaniga rahmi kelib ketdi va unga uçinçi ismni topib berdi – u toki qoyadan uçib tuşib, til tortmay ōlgunça, ya’ni umrining oxirigaça Boyqulni «Bolapaqir» deb çaqirib yurdi. Ammo tersotaliklar baḡritoş odamlar edi, ular uning juldur kiyimiga ham, nuqul baxşining xurjunini kōtarib yuraverib bir qariç bōlib qolganiga ham açinib ōtirişmadi, aytilişidayoq mazax ufurib turgan «Sanço» laqabini unga qahramonlik nişoniday taqib qōyişdi.
Oçiḡini aytganda, eşakni hisobga olmasa, siniq dōmbira bilan uçi yeyilib ketgan xalaçōpdan boşqa heç narsasiz qaytgan Boyqulga bu laqab juda quyib qōyganday mos tuşgandi. Rajab çōpon unga açingan bōlsa-da, ammo «Sanço» minib kelgan eşakka uning ham havasi keldi: ortda qolsa, adaşib ketişidan xavotir olgan baxşi oti bilan baravar yursin deb unga toḡning eng yōrḡa hangisini tortiq qilgandi. Tersotaliklar ḡayirliklari kelib Sançoning hozirgi eşagi baxşiga «yalovbardorlik» qilib yurgan paytlarida belboylilik çōpon bergan ōşa eşakning nabirasimi, çevarasimi, har qalay, ōşa yōrḡa hangidan tarqalgan deyişardi.
Tōqayda bolalar aynan Sançoning eşagi bilan poyga qilişardi, Azlartepadan daryoga qarab yōrttirişganda hamişa Sançoning eşagi birinçi bōlib yetib kelar, Sanço esa bundan xuddi yoş boladay quvonar, eşagining burnidan ōpib qōyar, keyin hamişa xurjunida olib yuradigan arpadan bir hovuç olib, kaftida tutgança eşagiga yedirar, eşakni ōzining bōyinsasiday kōrar, u bilan gaplaşar, ba’zan arazlaşib ham qolişardi: toki uylangunça eşak uning hamdami, sirdoşi va suyançiḡi edi – eşakka minganda u Boyçiborga yoki Ḡirotga minganday bōlar, şu sababli ōzi yemasa ham, eşagini heç qaçon oç qoldirmasdi.

Sanço baxşining uç yillik xizmatidan sōng ham baribir ulḡaymadi: yillar faqat uning rangi ōzgarib borayotgan mōylariga, tobora ōzlarining mavjudligini bildirib borayotgan ajinlariga, bu dunyoni va ōzining sohibiga istehzo bilan munosabatda va muomalada bōladigan, odamlarni kōrişdan bezib, tobora kiçrayib borayotgan kōz kosalariga ta’sir qilar, bu a’zolarni odamning peşonasiga yozgan azal-abad qonunlarining qozonida qovurar, lekin kōngli, kōzlari, gapiyu ōzini tutişi bolaligiça qolgandi.

II

Şukur polvon baribir aytganini qildi: esi pastligi tufayli itini ravo kōrmaydigan tersotaliklarga kōz-kōz qilib jiyanini uylantirib qōydi. Panji muallimning ta’biri bilan aytganda, Norsafar qizilning qizi «sadoqatli çiqib qolgandi»: garçi tōyni qoldirib qoçib ketgan bōlsa-da, «qiz qoçoq kuyovni şahzodasini kutgan malika kabi ōz uyida sabr bilan kutgandi». Muallimning bu ta’rif-tavsiflariga tersotaliklar baribir içiqoralik bilan fikr bildirişdi: «Norsafar muallimga qarindoş bōladi, şuning uçun şunday deyapti, qizi şusiz ham erkakşodaligi tufayli uyda ōtirib qolgandi, Sançodan boşqa er çiqmagani uçun rozi bōlgan». Nima bōlganda ham, qiz Sançoning peşonasiga yozilgan ekan: u tersotalik qizlarga ōxşab kuyovdan qusur izlab ōtirmadi, şartta tegdi-qōydi. Vaholanki, u kuyovni tōydan oldin kōrgandi: Sanço «qalliq kōriş»ga borganda yangasining uyida peçkaga ōtin taşlab ōtirgan norastani kōrgan qiz Sançoga: «Qoçoq akangiz kelişga uyaldimi?! Şunça kutganimiz yetmaganday, endi tol xiviçni ot qilib minib yuradigan ukasini jōnatdimi?!» – deb ta’na qilgan ekan. Sanço esa ōzidan ikki baravar daroz, ovozi xuddi polvon otasinikiday yōḡon qizni kōrdiyu tili kalimaga kelmay qoldi. Keyinçalik ōzi yoş bola deb ōylagan yigit kuyovi ekanini bilgaç, otasi bilan oralarida nima gap-sōz ōtgani tersotaliklarga qoronḡi, ammo kelbati kuyovga ikkita keladigan qiz baribir Tersotaga kelin bōlib tuşdi va ōzi bilan birga onasi ōlgandan buyon huvillab yotgan Sançoning uyiga fayz ham olib kirdi. Kelin eriga favqulodda mehribon çiqdi: uni ikki yilgaça boşqa kuyovlarning havasini, kelinlarning hasadini keltirib xuddi sunnat qilingan boladay yasantirib, boşiga qati buzilmagan dōppi, egniga oppoq kōylak, baxmal çopon kiydirib olib yurdi. Kelin bolalar bilan ōynab kir qilgan kōylak va çoponni ertalabgaça yuvib, dazmol bosib qōyardi. Kelinning oldida Sanço ōsmir boladay kōrinardi, lekin kelin uydan taşqariga çiqdimi, hamişa erining izidan yurar, undan bir qadam ham oldinga ōtmas, garçi kōrinişi bola bōlsa-da, erlik hurmat-izzatini saqlar, biron oḡiz ortiqça gap qilmas, talaşib-tortişmas, oilaga daxldor biron masala paydo bōlsa, hammaga: «Ana, uy egasidan sōranglar!» – deb obrōsini joyiga qōyar, Sançoning qarori qanday bōlmasin, baribir unga bōysunar, tersotalik ḡiybatçi xotinlarning ḡaşini battar olovlantirib daroz kelin bolamijoz eri bilan ahil-inoq yaşaşardi. Tersotaliklar ham Sançoning bunday erga ōxşab xotinini sōkkanini, urişganini kōrgan emas, qançalar ajablanarli bōlmasin, xotini ham unga xotin, kerakli paytlarda ona edi: u erini xuddi bolasiday ehtiyot qilar, bolasiday kōngliga qarar, bolasiday xarxaşasini kōtarar, bolasiday mehribonlik qilardi. Aslida, Sanço ham kelinga farzandday bōlib qolgandi: daryoning narigi betidagi otasi, inilari mehmonga çaqirişganda Olmadagi kōprikka borib ōtirmay, şundoq Tersota tōḡrisidan daryoni keçib ōtişayotganini tersotaliklar kōp kōrgan: kelin lippasini turib olib, daryodan oldin bolalarini, keyin Sançoni yelkasiga kōtarib olib ōtkazib qōyardi. Hosil yiḡiştirib oliş paytlari kelin Sançoga qaraganda ikki baravar oḡir toḡorani boşida kōtarib kelayotgan bōlardi. «Sanço» ismi xotiniga ham ma’qul keldi, zotan, udum erining ismini aytişga izn bermas, «Sanço» erining haqiqiy ismi emasdi. Sanço esa ōşa-ōşa edi: ōzini nima deb çaqirişlarining farqi yōq, u uylangandan sōng oḡzi quloḡida yurar, uyi bolalar bilan hamişa liq tōla edi: ular oşiq, tōpiq, oqsuyak ōynaşar, kelin esa bir çetda erining boladay qiliqlaridan zavqlanib, ba’zida eriga bolalarning yaşiringan joyini kōzi bilan imo qilib, zimdan ōzi ham ōyinga qōşilib ōtirardi. Bolalar keç tuşgaç ham ketgisi kelmasdi, kelin ularni aldab-suldab uylariga jōnatar, ammo tong oqarişi bilan uyi oldi yana eçki yoki poda haydab Sançoni çorlayotgan bolalarga tōlib ketardi. Kelin erining belboḡiga yemaklarni tugib, bolalarga qōşib molning izidan tōqayga jōnatardi. Kuyovlik çillasi çiqmagan paytlarda ham Sançoni kelindan kōra bolalarning yonida kōproq kōrişardi. Erlar xotinlariga Sançoning xotinini ibrat qilişganda tersotalik ayollar: «Siz ham Sançoday bola bōlsangiz, men ham uning xotiniday mehribon bōlaman», – deb uzib olişardi.
Kelin kelib, Sançoning rōzḡoriga baraka kirdi: endi Sanço qirqqa yaqin eçkini, ōndan oşiq qoramolni oldiga solib tōqayga ketayotgan bōlardi. Yoz bōyi er-xotin Qotning ustidan beda taşib çarçaşmasdi: kelin bedalarni eşakka ortib berar, Sanço esa eşakni yetaklagança boşqa beda taşiyotgan bolalar bilan «kimōzar»ga qişloqqa ḡirillab kelib ketar, bolalarga qōşilib çarçaşni ham, tolişni ham bilmasdi.
Eriga xuddi farzandiday mehribon bōlgani va kōp kuyungani tufaylimi yoki boşqa sababmi, kelin Sançodan tez qaridi: yillar ōtib kelinning yuzida vaqtning beşafqat muhrlari paydo bōlganda Sanço haqiqatan ham uning tōnḡiç farzandiga ōxşab qolgandi. Uzun qiş keçalari ularning uyi bolalar bilan liq tōlar, kelin ham urçuq yigirgança Sançoning çōpçaklarini, naqllarini, termalarini, turli dostonlardan parçalarni bolalarga qōşilib eşitib ōtirar, qahramonlarning taqdiridan ta’sirlanib yiḡlab ham olardi. Kelinning gavdasi besōnaqay bōlsa-da, kōngli yumşoq edi: erining çōpçaklarini, Ultontoz ilik bermay xōrlaganda Yodgorning «ota» deb yiḡlaşlarini eşitib, bolalardan kōra u kōproq kōz yoş tōkardi.
– Şunday qilib, – deb gap boşlardi Sanço Abdulla baxşidan eşitib eslab qolganlarini baxşiga ōxşab bayon qilarkan, – Alpomiş badar ketdi. Qaldirḡoç çōri, Boybōrixon sōqir, Barçinoy taloş bōldi. Bir umr Boybōrining xizmatini qilganlar Yodgorni bir ilikka arzitişmadi. Yodgorning kōngli buzildi, Yodgor xōrlandi, Yodgor: «Otajon, qaydasiz?!» – deb yiḡladi. Alpomiş zindonda bu yiḡini eşitib, seskanib uyḡondi. Qarasa, uning ahvoliga butun osmon yiḡlayotgan ekan. Yetti kun yomḡir yoḡdi, zindon suvga ḡarq bōldi. Yetti kun Yodgor yiḡladi…
Sançoning xotini yigirma yil eri bilan birga yaşab, biron kuni bolalarsiz ōtmadi, zero, eng katta bola erining ōzi edi. Eri yoşi ōtib borgan sayin yana ham kōproq bola bōlib borardi: atrofga, hayotga, dunyoga bola kōzi bilan qarar, bola kōzi bilan baho berar, bola kabi muşohada va mulohaza qilardi. Kattalarning giribonidan olgan tirikçilik taşvişlari ham, bozorlardagi kunma-kun oşayotgan narx-navolar ham, xuddi zabt etilgan şaharga kirib kelgan duşman qōşinlari kabi Tersotaga birin-ketin kirib kelayotgan yangidan-yangi udumlar, orzu-havaslar, kimōzarga uy quriş, tōy qilişlar ham, heç qaysi biri qiziqtirmasdi: Sanço kunduzi bolalar bilan ōynab, keçqurun ularga Alpomişning qaytişiyu Gōrōḡlining tuḡilişini aytişdan çarçamasdi, zotan, u bu dostonlarning boşqa joylarini bilmasdi ham. Abdulla baxşi yo ḡayirligidan, yo undan baxşi çiqmaydi degan xulosaga kelganidan unga deyarli heç narsa ōrgatmagan, aytib beradiganlarini Sançoning ōzi eşitib yod olgan, aslida, u bolalarga aytib beradigan parçalar Abdulla baxşi aytib bergan «Alpomiş»u «Gōrōḡli»ga kōpam ōxşayvermasdi. Sançoning Alpomişi va Gōrōḡlisi xuddi ertak qahramonlariga ōxşar, devlar, jinlar, bōjilar, ajdarlar bilan olişar, hamişa ḡolib çiqar, ular goh Kenja botir, goh boysunlik şahzodaga aylanar, Barçin ham uning «doston»ida borsa-kelmas yurtining devlar taloşida qolgan malikasi bōlib çiqardi. Şunda Alpomiş malikani devlardan qutqariş uçun yōlga çiqar, kōz kōrib, quloq eşitmagan sarguzaştlarni boşdan keçirardi. Ba’zida birdan doston yōsini yana ōz oqimiga qaytib, u yerda qalmoqlar, Toyçixon, Yodgor, Ultontoz paydo bōlib qolardi. Nima bōlganda ham, uning Alpomişi va Gōrōḡlisi bolalarga mos, bolaça tasavvur mahsullari edi, zero, uning ōzi ham qanday tasavvur qilsa, bolalarga şunday yetkazardi. U hatto şu ertak-çōpçaklarida ham kattalarning fisq-fasod, aldov urçib yotgan dunyosi bilan kelişolmasdi. U kattalar orasida ōzini noçor, notavon, yolḡiz his qilar, yuragi siqilar, yetti yot begona muhitga tuşib qolganday bōlar, bolalar orasida esa yayrab-yaşnab ketar, ular bilan birga paytlari undan baxtiyor kişi bōlmas, dunyoning heç bir orzu-havasini bolalarga qōşilib ōynaş va ularga çōpçaklaru doston aytib berişga almaşmasdi. Aftidan, xotiniga ham uning ana şu bolaça dunyosi, bolaça kōngli yoqardi. Şu sabablimi, kelin heç qaçon turmuşdan, eridan, kam-kōstdan noliganini qişloqdoşlari eşitmadi: vaholanki, uning uyidan bolalarning qadami uzilmas, er-xotinning topgani ular bilan ōrtada edi. Er-xotin yozda tayyorlagan ōrik, olma qoqilari qişda doston eşitişga kelgan bolalarning oḡiz ermagiga aylanardi, kelin tayyorlagan şōrtak qurtlarning dovruḡi esa qōşni qişloq kampirlarining ham havasini keltirardi. Nima bōlgan taqdirda ham, Norsafar qizilning erkakşoda qizi Sanço bilan baxtli-taxtli umr keçirdiki, tōḡrisi, tersotaliklar buni kutmagan edi, aynan şuning uçun ham ular kişibilmas tarzda bu bola bōlib bola, katta bōlib katta bōlmagan xudo aqldan qisgan bandasiga zimdan hasad ham qilişardi.
Bu paytda tersotaliklar «Boyqul» ismini deyarli unutib yuborişgan, endi bu ismni xuddi ōlib ketganiga kōp zamonlar bōlgan qişloqdoşlarining ismiday zōrḡa eslaşar, endi heç narsa «Sanço» ismini bu qişloqdan surib çiqarişga qodir emas edi.

III

Keçki payt va dalaga mol haydab bōlmaydigan seryoḡin kunlari bobosi olatasir zamonlarda Jodugar boydan nazr evaziga olgan eski qōrḡonni eslatuvçi, qariyb oltmiş-etmiş yildan beri devorlariga suvoq tegmagan Sançoning uyi tersotalik bolalar bilan liq tōlardi: ōşa olis zamonlarda otliq mehmonlarga mōljallab qurilgan hayhotday qōnalḡaxonaning ōrtasida mōri bor edi. Qadim zamonlarda qiş paytlari ōrtadagi ōçoqqa olov yoqib, çavandozlar yotib turişgan, haligaça ot abzallarining va çavandozlarning ter hidi ōtirib qolgan bu mehmonxona Sançodan «Alpomiş»u naqllar eşitişga kelgan bolalar bilan gavjum bōlardi: ular xuddi qadim çavandozlar kabi ōçoqqa qurigan zarang bilan Sançoning xotini yoz bōyi hafsala bilan qiy aralaştirib guvalagan tezakni taşlab qōyib, şundoq kigizning ōziga yonboşlab olişar, Sançoning goh dōmbirada, goh sibizḡa aralaşgan muqomlarini eşitib, xuş-xursand ōtirişardi – aslida ham qahraton qişni Sançoning «Alpomiş»i tafti eritib yuborar, bolalar bu doston ta’sirida na ayozdan, na qor kōçkilaridan hayiqişar, aksinça, taşqari tuflasa muzga aylanadigan bir pallada ular tasavvurlari otiga mingança Alpomiş va Gōrōḡli bilan birga sehrli va sirli jazirama diyorlarni kezib yurişar, şu yōl bilan qiş ayozlarini tanalariga yaqin yōlatişmasdi.
– Gōrōḡli gōrda tuḡildi, uning tuḡilganini bilib Ahmad sardor mozor teşiklarini suvab taşladi, taşqariga çiqmasin dedi. Gōrōḡli onasini emib, mozor içida ōynab yurdi. Yetti yoşga yetganda xudda devday yigit bōldi, qaddini bir kōtarib, mozor tuproḡini yelkasidan irḡitib taşladi. Uni kōrganlar dev tirildi deb ōyladi. Şunday qilib, Gōrōḡli yer yuziga çiqdi… – derdi u.
Uning kōzlariga qarab turib ōzi aytayotgan çōpçaklarga ōzi işonib ōtirganini seziş qiyin emasdi. Şuning uçun ham bolalar uni jon quloḡi bilan eşitar, xasis Abdulla baxşi heç narsaga yaramay qolgaç, hadya qilgan eski dōmbirani olib, mehr va faxr bilan sozlar, dostonni hamişa baxşilar udumini qilib ustoziga baḡişlov bilan boşlardi: aslida, u bu bilan ustozi haqidagi uşalmagan orzusini bayon qilgan bōlardi.
– Ha, bovurim-a, – derdi u Abdulla baxşiga monand kōzlarini yumgan holda. – Muşt urganda qoya kōçgan Alpomişim, yiḡlay-yiḡlay kōzdan qolgan Boybōrim, bir ilikni kōp kōrişgan Yodgorim-a. Gōrda tuḡilib, mayit emgan Gōrōḡlim-a…
Uning ōzi qarisa ham, keksarmagan ovozi uyga sir va mahobat baḡişlab turgan yuz yillik ustunlardan tortib bir asrdan ziyod bu xonadonda yuz bergan voqealarga guvoh bōlgan bolorlaru rovlarda, norasta ovozdan bir tebranib qōyadigan ōtmiş ḡuborlari yotgan tokçalarda ōziga xos aks sado berar, bolalar nazdida, xuddi Tersotaning ōzi kabi keksa va eski uy ham Sançoga qōşilib ōtmişdan, ularga sir bōlgan azal-abaddan nimalarnidir sōzlab berayotgandek tuyulardi.
Aslini olganda, bolalarning xayoligagina şunday tuyulmasdi: yuz yillar Sanço tuḡilgandan beri xijolat va nomuslariga sabab bōlib, yilma-yil yangilanib, bōyanib, yaşarib, zamonga moslaşib borayotgan boşqa uylar oldida bolalar orasida turgan munkillab qolgan çolga ōxşab qolgan bu uyning ōzi ham bir paytlar butun ōraning faxri va ḡururi bōlgan mulla Rahmon va Şodi çavandozlarni bilmay ōsgan avlod uçun qadim bir sir va eski ertakning ōzi edi va, tabiiyki, Sançoning ōzi ōşa qadim ertakning davomi edi: Sanço otasi va bobolari bilan bolalarça faxrlanardi, şu sababli dōmbira olganda hamişa: «Mulla bobomning ruhi qōllasin!» – deb boşlar, şu jumlani aytganda rostdan ham uning tanasiga nimadir kirganday, ovozi çiyilloq bōlsa-da, ravon va ḡamgin tus olardi.
Ehtimol, şuning uçun bōlsa kerak, katta ōḡil otasini olib ketişga qançalik urinmasin, Sanço ota uyini taşlab ketmadi: puturdan ketgan hayhotday uy va Tersota bolalari bilan qoldi. U tong-saharda tōqayga borar, toki bolalar maktabdan kelgunça ulkanligi va kattaligidan qişloqdoşlari «Qora qōrḡon» deb ataşadigan siypantoş ustiga çiqib olib, tōqay va toḡlarning qadim ohangini çalayotganday dōmbirasini tinḡirlatib, ōziça baxşimonand xirgoyi qilib ōtirar, uning ana şu xirgoyisi hamon qarimagan, hali ham Abdulla baxşining etagini tutib yurgan davrlardagidek navqiron bir şijoat tōla edi:

Qalmoq deya safar ketgan Alpomiş,
Safar emas, badar ketgan Alpomiş.
Yodgorini yetim qilib, xor qilib
Ōldi deya xabar ketgan Alpomiş…

Yodgor haqida xirgoyi qilarkan, hamişa ōzining yetim bolaligi kōz oldiga kelar, yonidan oqib ōtayotgan daryo kabi kōz yoşlari yuzidan quyilib kelar, yiḡlagani sayin yana yiḡlagisi kelar, xirgoyisi bōri bolasining uvillaşiga ōxşab muztar bōlib qolardi. Bu paytda u doston voqealari içiga butkul kirib ketgan bōlardi: kim biladi, arzimas zakotni deb yuzkōrmas bōlib ketayotgan aka-uka orasini bolaça tasavvurlari bilan yaraştirmoqçi bōlarmidi yoki xuddi ōzini eşitib turgan bolalar orasida Boysunning qirlarida ōynab yurgan Hakimbek va Barçinoy, gōrda tuḡilgan, gōrda esini tanigan Gōrōḡli bilan xuddi xayoli qirlarida ōynab yurarmidi yoki «etim» deb kōngli yarimta qilingan Yodgorning sitamlarida ōzining otasiz ōtgan taqdirini kōrarmidi, bu yoḡi ōziga va Yaratganga ayon, uning xayoli doston aytayotgan palla bu tōqayda, yildan-yilga yiriklaşib, yiriklaşgani sayin odamlari maydalaşib borayotgan Tersotada – hayot ōyinida bir-birini aldaşga, yamlaşga tayyorlanayotgan qişloqdoşlari orasida, bu toḡlarda, bu vaqt ōlçamida bōlmasdi. Buni bolalar ham his qilişar, şuning uçun birontasi çurq etmay, butun vujudi bilan Sançoni tinglardi. Tōḡrisini aytganda, tersotalik bolalarga Alpomiş va Gōrōḡlini maktab muallimlaridan kōra kōproq tanitgan ham Sanço-Boyqul çol edi: qança bolalar Alpomiş va Gōrōḡli ta’sirida katta bōlişdi, sōng ōzlari hayotdan ham Alpomiş va Gōrōḡlilikni izlab ketişdi. Payti kelib ular bu dunyoda Alpomiş va Gōrōḡli yōqligini anglab qolişgan kundanoq Sanço yoqtirmaydigan, ōzini olib qoçib yuradigan kattalar dunyosiga borib qōşilişdi. Faqat oz sonli katta bōlgan bolalar Sanço çōpçaklaridan qutulib ketmagan, ular hali-hanuz umr sōqmoqlarida Alpomiş va Gōrōḡlini izlab yurişardi. Sanço esa Alpomişu Gōrōḡli hayotda borligiga işonganlargagina ertaklarini ravo kōrardi: Abdulla baxşini eşitib yod olganlariga ōzidan qōşib-çatib tōqir ekan, aslida, ōzining kōngil dunyosini, orzu-armonlarini bayon qilardi. Uning çōpçaklarida hamişa ezgulik, adolat, tōḡrilik, halollik, mardlik ḡalaba qozonardi, uning qahramonlari hamişa ojizlarga, ezilganlarga, zulm kōrganlarga madadga yetib kelar, ularni adolatsizlik va zōravonlik çangalidan qutqarardi. Uning ertaklarida bironta yomon jazolanmasdan qolmasdi – aynan şuning uçun ham bolalar uning çōpçaklarini yaxşi kōrişar, uning atrofida girdikapalak bōlişar, aslida, Sançoning ham topgan-tutgani va işongani şu bolalar edi. U kattalardan kōrmaganini şu bolalardan olayotganday edi.
U gōyo kattalar orasida ōziga ōrin yōqligini anglab, kattalar orasida kulgi va masxaraga sabab bōlgan orzu-ōylari, xatti-harakatlari, keçinma-tuyḡulari hamda kattalarning aqlu idroki bilan heç qaçon bōylaşa olmagan tasavvurini bolalar dunyosiga olib kelib yaşirgandek, ōzini qabul qilolmagan, ōziga ōrin bermagan, ōzini mazax qilgan kattalar dunyosidan qoçib, bir umr bola bōlib yaşaşga ahd qilgandek, kattalar dunyosi bilan ōçakişayotgandek yoşi ōtgan va tanasi yillarning ayovsiz tepkilarida kiçrayib borgan sari u ōzini bolalar orasiga kōproq olib qoçardi: havoning royişi qanday bōlmasin – qiş-qirovlimi, yozning jaziramasi yoki bahorning serjala kunimi, agar tōqayda kattalarning avzoyiyu tuşunçalari, qaraşlari – hammasini ōzlariga moslaştirmoqçi bōlgan qistovlaridan bezor bolalar oldilariga solib haydab çiqadigan eçki-uloq, sigir-buzoqning kavşiga tuşadigan nimadir topilişiga imkon bōlsa, Sanço çolni ham hamişa şu yerda – bolalar orasida, xuddi bolalarning biriday, ōzi ham xuddi boladay, ular bilan goh çillak ōynagan, goh tōp tepgan, gohida yoşiga yaraşmagan tarzda ona suti oḡzidan ketmagan jipiriqlar bilan kimōzarga çopqillaşib yurgan yoki tabiat hukmi bilan kuraşa-kuraşa ayoz çekinganini, qişning ado bōlganini qişloqqa, bani odamzodga isbotlab berişmoqçiday, qor ostidan boyçeçak izlayotgan, kōklamda esa qirni tōldirib, xuddi orzu-umidlarini uçirma qilayotgandek varrak uçirayotgan bolalar orasida uçratiş mumkin edi.

IV

Abdulla baxşidan ajraşgandan buyon oradan qirq yildan oşiq vaqt ōtgan bōlsa-da, Sanço dōmbirani va eşakni kōz qoraçiḡiday asrab kelardi. Bu orada uning xotini ōlib ketdi: hali ham aqli bola bōlib qolgan, hali ham kattalar orasiga qōşilolmagan erining taqdiridan bolasi yetim qolayotgan onaday xavotir olib jon berdi. Sanço ham xotinining qabri ustida xuddi onasi ōlgan boladay hōng-hōng yiḡlaganini tersotaliklar kōp zamonlar eslab yurişdi: yiḡlayverib holdan toygaç, katta ōḡli qurib-qovjirab qolgan bir ōram bedani ortmoqlagandek yelkasida kōtarib olib qaytgandi.
Xotinining kutilmagan ōlimi hammasidan ham ikki yaşar kenjasiga qattiq ta’sir qildi: u hali ham onasini emardi. Ustiga-ustak, onasi yotib qolgani uçun parvarişsiz qolib ketib, kōkyōtal orttirib olgandi. Uning ona kōkragi xumorini bosiş uçun qavm-qarindoşlarning ona suti oḡziga keldi: onasini emib ōrgangan bolani sutdan ajratib olişga şu paytgaça eng sutparast gōdaklarda ham iş bergan heç bir tajriba, heç bir amaliyot, qariyayu keksalarning ming yillik maslahatlari ham kor qilmadi – çaqaloḡini olti oyligidayoq ajratib taşlab, bir hovli jujuqlarni katta qilgan manaman degan onalarningu kōpni kōrgan, kōpni bilgan kampirlarning bilgan-keçirganlari yaroqsiz bōlib qoldi. Yarim keçami, tongmi yoki qoq tuş, kenja ōḡil ona kōkragi xumor qilib bir yiḡlasa, butun Tersota oyoqqa turardi: xuddi şum taqdirning aks sadosiday eşitiladigan gōdak yiḡisi sal bōlmasa narigi qirdagi Çit qişloḡigaça yetib borar, atrofni ōrab turgan toḡu toşlardan qişloqqa noxuş aks sado bōlib qaytardi. Ham yiḡlab, ham yōtali tutib, kōkarib qolayotgan bolaga qarab turib, uning yaşab ketişiga heç kim işonmas, şu sababli hamma qaddi birdan çōkib qolgan Sançoga emas, «gōdakka jabr bōldi» deb açinişardi. Dastlab teraklilik toḡalar bolani olib ketmoqçi bōldi, ammo uning kasalmandligini, ustiga-ustak, tez-tez şaytonlab turişini bilişgaç, fikrlaridan qaytişdi: Azroil şundoq boşida ōtirgan bolani olib ketib, keyin tersotaliklardan bir umr nadomatga qolişni istaşmadi. Dastavval maslahat beruvçilar ham, mehribonlar ham kōp bōlgan esa-da, oxir-oqibat bor oḡirlik hali ōzi bola bōlgan, hammaning nazarida, norasta va noqis Sançoning zimmasiga tuşdi: bu yillarda nafaqat Tersotaning, balki ōradagi barça qişloqlardagi dōstu duşmanining bor e’tibori, diqqati uning oilasiga qaratildi. Hamma iç-içida bu aqli qosir otaning bolani nobud qilişiga va şunday xabar butun ōrani yana bir qalqitişiga zarraça şubha qilişmas, ayni paytda, bolaning ahvolini kōrib aralaşgisi, şusiz ham joni qilda osilib turgan gōdakka foydasiz mehribonçiliklari bilan azob bergisi kelmas, mulla Rahmonni va uning bir paytlar dovruḡi bilan Amir Olimxonning ham tiliga tuşgan ajdod-avlodini tanigan borki, ayançli, imkonsiz va muqarrar taqdir izmini kutişardi. Biroq Sanço hammani hayratga solib kattalar uçun hamişa qusur bōlib kelgan bolaça aqli bilan ilojsiz tuyulgan muammoga osongina çora topdi – ōḡlini qisqa muddatda «etimlik»ka ham, boşqa «kōkrak»ka ham kōniktira oldi – bolasiga ona kōkragi xumor qilganda eçki emişni ōrgatdi. Kōnikişi, ōrganişi va şoxli jonivordan qōrqmasligi uçun ōzi emib kōrsatdi. Avvaliga «jundor» va «suzonḡiç ona»dan çōçib turadigan bola bir haftalardan sōng emgisi kelganda ōzi biron eçkining oyoqlari orasiga kirib olib emib çiqadigan bōldi: yelini tōlib turgan eçkini yutoqib emayotganda bolaning kōzlarida hayot şavqi paydo bōlar, u bunday paytda kasalmand bolaga emas, kōproq ōljasini bosib olib ḡajiyotgan bōrivaççaga ōxşab ketardi. Sanço bolasini yelkasiga mindirib tōqayda olib yurar, qorni oçganda biron eçkini uşlab turib emizar, keyin bolasi bilan ōzi toşlar orasida har xil ōyinlar ōynardi: aslida ham u gōdakka gōdak, ōn yaşarga ōn yaşar bōla olar, muhimi, ularning xohişlari, istaklari, keçinmasiyu kōngil dunyosi ōzining ham dunyosi edi. U bolalarini ōyin ōynab katta qildi. Kenja ōḡil ertayu keç Sançoning yelkasidan tuşmas, qorni oçqasa, yugurib borib, biron eçkini tappa bosgança emib kelaverar, keyin otasi bilan tōpiq yo çillak, bekinmaçoq yo oşiq ōynab ona dardini esdan çiqarardi. Eçki suti şifo bōldimi yoki tersotaliklar va toḡalari uning peşonasiga bitilgan yoziqni notōḡri ōqişganmidi, nima bōlganda ham, Sançoning baxtiga Kenja tezda et qōyib, bōy çōzib qoldi. Uni obdan tekşirgan Hamid feldşer bilan kelgan tuman markazi doktorlari kōkyōtal alomati yōqolganidan hayratga tuşişdi va keyinçalik bu haqda butun ōraga gapirib yurişdi. Bu paytda yoşi ōtib, ōzi bilan ōzi gaplaşdigan odat çiqargan Panji muallim: «Sanço qişloḡimiz fariştasi!» – deb lutf qildi. Ammo toḡalari Sançoda Panji muallim kōrgan fariştalikni kōra olişmadi: bolaning tuzalganini bilişgaç, yolḡiz opalaridan yodgorlik deb, sōqqaboş va aqli qosir otaning ularni tarbiya qilişiga şubha qilib jiyanlarini olib ketişdi. Şundan keyin Sanço tōqayda kōrinmay qoldi. U bilan birga qişloqdan ham fayz ketdi: bolalarning boşini qovuştiradigan, ōyinlarini qiziq qiladigan yoki ularga yangi-yangi ōyinlar ōynab topadigan bir devona endi yōq edi. Tōqay zerikarli gōşaga aylangan, qişloq kōçalari huvillab qolgandi. Sanço bilan butun qişloqning bolaligi ham qaygadir ketib qolganday edi. Buni tersotaliklar darrov sezişdi. Ular Sançoni tōqayga qaytarişga kōp urinişdi, biroq foydasi bōlmadi. Sanço har kuni eçkilarini haydab Tersotadan çiqib ketar, şu ketgança Terakli yonidagi qirni qōnalḡa qilardi. Uning ōyinini soḡinib turgan bolalari qirda eçkilar kōrinişi bilan toḡalarining uyidan qoçib çiqişardi. Ota-bolalar, aslida, yoşi har xil bōlgan, lekin qalban tengu tōşdoşlar qoş qoraygunça qirda ōynaşar, sōng Sanço eçkilarni haydab Tersotaga qaytar, bolalar esa toḡalarinikiga yōl olişardi. Tersotaliklar borib kōndirdimi yoki bolalarning otalariga bōlgan mehri iydirdimi, toḡalar uç oylardan sōng ikki jiyanini ham Tersotaga qaytarib yuborişdi. Ular et bilan suyakni ajratib bōlmasligiga nihoyat amin bōlişgan edi. Sanço ertasigayoq bolalari bilan tōqayda paydo bōldi. Tōqay yana gavjum bōlib, bolalar qiyqiriḡiga tōldi.
Sanço qariyb oltmiş yildan oşiq davr mobaynida tersotalik bolalarning tengdoşi bōlib qoldi: atrofida bolalar bor ekan, unga na keksalik, na kasallik, na oḡriqlar, na madorsizlik pisand edi. U bolalar bilan ōynab, dunyoga bola kabi qarab, bolalar orasida ōzini boladay tutib, qandaydir kuçga tōlayotganday, yaşarayotganday, ḡayrat-şijoati içiga siḡmasdi – u qişloq bolalarining bolaligini tōqayzorda va otasidan qolgan çavandozlar qōnalḡasida kutib olar, payti kelib ularni şu yerda kattalar dunyosi tomon kuzatib qōyar, ōzi esa hamişa bolaligiça qolaverardi. U bilan tōqayzorda birinçi marta çillak ōynagan bolalar yoşini yaşab, oşini oşab bōlgan, tōkilib tuşayotgan tanalarini bir iloj qilib yiḡib olib, ertangi kunga umidsiz boqqança ajallarini jimgina kutişayotganda Sanço çol na ajal haqida ōylar, na tanasidagi oḡriḡu dardlardan nolir, aksinça, hali-hanuz bolaça orzular bilan yaşar, endi ōzlari bilan ōynaşga iymana boşlaganlarni kattalar dunyosiga kuzatib qōyar, keyin şu yerda yana boşqa bir avlodning bolaligini qabul qilib olardi. Qariyb oltmiş yil tōqayzor tersotalik jujuqlarni bolalik dunyosida kutib olib, sōng kattalar tomon uçirma qiladigan maydonga aylangandi: u hammani kutib olar, kuzatib qōyar, ōzi esa bolalik dunyosida yaşaşda davom etardi: yonida bolalar bor ekan, unga qarilik ta’sir qilmasdi, yoş jihatdan tengdoşlarinining hasadini keltirib, keksalik ustidan hamişa ḡolib kelib, qişloq kōçalarini bolalar bilan çangitib, yayrab-yaşnab, ōynab-kulib yurardi.

V

U uzoq Kōragon çōqqilariga qarab, gōyo şu bilan u yerda nimalarnidir kōrib qolgandek kōrsatardi ōzini. Bolalar peşonasiga qōlini qōyib u qarayotgan tomonlarga qarardi. Paytdan foydalangan Sanço ōng tomonida turgan bolaning poçasiga yopişardi: yoqalaşaverib, yiqilaverib loyga belangan iştonini tōpiḡigaça tortib tuşirardi. Bolalar qiyqirib yuborişardi. Orqayu oldi birday kōrinib qolgan bola jon-jahdi bilan iştonini kōtarar, şoşganidan iştonboḡini uzib yuborar, iştonni beligaça kōtarib, qōllari bilan mahkam uşlab olar, ōzining kulgili holatidan boşqalarga qōşilib ōzi ham kulardi. Bir marta izza bōlganni Sanço ortiq izza qilmasdi: iştonboḡini boḡlab olişga imkon beriş uçun bolalarning e’tiborini boşqa yoqqa qaratardi: sal narida turgan sariq soçli bolaga jilmaygan kōyi qarab qolardi, keyin oldiga borib, uning boşini silar, unga tikilgança «ha» deb kōz qisardi. Bola huşyor tortar, hamişagiday çol qiyofasidagi «tengdoşi»ning bir narsani boşlaşini kōngli sezardi.
– Sanço, nega menga kōz qisyapsiz? – deb sōrardi u.
– Uyda seni qiynaşmayaptimi?! Ōgaysan deyişmayaptimi?! – deb sōrardi Sanço ōzini jiddiy tutib.
– Nega men ōgay bōlarkanman? – derdi bola yanada huşyorroq bōlib.
Sanço quvlik bilan sirli jilmayardi.
– Nima, enang aytmaganmi?
– Nimani?
– Aslida, sen Pōlat boboning ōḡlisan. Ota-onang yalinavergandan keyin berib yuborgan.
Bola jiddiylaşib burnini tortardi. U parti ketib, şarti qolgan, yurganda butun tanasi qaltirab, ana yiqilaman, mana yiqilaman deb turadigan, lekin tili zahar, sōkonḡiçligi bilan dong qozongan Pōlat çolni kōz oldiga keltirib, kayfiyati tuşib ketar, atrofga najot izlab alanglar, ammo Sançoning har doim bir qiziq hazil ōylab topişiga ōrganib qolgan bolalarning quv kōzlaridan boşqa heç narsani kōrmasdi.
– Aldayapsiz, – derdi u soddalik bilan.
– Işonmasang, enangdan sōra.
Sançoning ōziga açiniş bilan qarab turgani ta’sir qilardi. Bola baribir şubhaga borar, işonqirmay:
– Unda meni kim tuqqan? – deb sōrardi soddalik bilan bola. Çunki u Pōlat boboning kampiri ōlib ketganiga ham yigirma yillardan oşganini eşitma gaplardan bilardi.
– Seni Pōlat bobo iştonining içidan topib olişgan.
Bolalar gurra kulib yuborişardi. Izza bōlgan bola esa Sanço bilan yoqalaşib, goh unisi, goh bunisi ustiga minib, ōtloqda aḡnaşardi.
Sanço birdan burnini kōtarib havoni iskay boşlardi. Bolalar yana bir qiziq narsa yuz berişini sezib, uni ōrab olişardi.
– Sanço, nima qilyapsiz?! Nimaning hidini oldingiz? Kimdir ōsirib qōyibdimi?
Sançoning xuddi kompas strelkasiga ōxşagan burni tōrt tarafni aylanib hidlab çiqar, keyin Ne’mat mirobning bedapoyasi tomonda tōxtab qolardi.
– Bolalarov, – derdi sōng Sanço. – Meniyam aytdi deysilar-da, şu tarafdan kaltak isi kelyapti… qamçining ham hidiga ōxşab ketyapti.
U gapini tugatar-tugatmas Ne’mat kal qōlida kaltak bilan ikkita ola sigirni oldiga solib haydab kela boşlardi. Bolalar orasida turgan ikkita bola sigirlariga qarab yugurişardi. Ne’mat ularni uzun kaltak bilan siylardi. Bolalar yelkalarini uşlagança sigirlarini haydab tōqayga kelişar, Sanço kaltak xuddi ōziga tekkandek ularni hamdardlik bilan kutib olardi.
– Ana, aytmadimmi. Kaltak isi kelyapti dedim-a… Quloq solmadinglar… Bōldi, katta bōlsalaring, kalni yaxşilab dōpposlaysizlar…. men uşlab turaman.
Uning gaplari bolalarga kaltakni, umuman, kattalar tomonidan qilingan har qanday zōrlik, zulm va zuḡumni unutişga yordam berardi.

VI

Tōnḡiç ōḡil onasiga tortib norḡul yigit bōlib ulḡaydi. Alpqomat yigitning kōngli ham daryoday ekan: u Kalta qişloḡiga tōyga borib, kuraş tuşayotganlarni devor oşa tomoşa qilayotgan tojik qizni kōrib yoqtirib qoldiyu içkuyov bōlib ōşa qişloqda qolib ketdi. Toḡa taraf – terakliliklar sal bōlmasa kaltaliklar bilan yoqa bōḡişgaça bordi; jiyanlarining içkuyov bōlganidan ularning nomusi kelgandi. Aslida, tojik qişloqqa içkuyov bōliş tersotaliklarning ḡururiga tegişi kerak edi. Ammo bu hol ota bōlmiş Sançoning parvosiga ham kelmaganini kōrgan hamqişloqlar burçak-burçakda ḡiybat qilişdan boşqasiga yaraşmadi. Şarif rais oqsoqollarni aralaştirib, toḡalari bilan kaltaliklar janjalining oldini oldi – oqsoqollar «içkuyov bōlgan xonadonda yolḡiz ona bilan singildan boşqa heç kim yōqligini hisobga olinsa, tōnḡiç ōḡil haqiqiy polvonning işini qilgan» degan qarorga kelişdi. Terakliliklaru kaltaliklar bir-biriga xezlanib turişganda Sanço bolalarga çōpçak aytib beriş bilan ovora edi. Keyin hammasini bolaça aqli bilan hal qildi: u heç narsa bōlmagandek Tersotada emas, Kalta qişloḡiga borib, tōy qilib berdi: kattalarning nomusi, qişloq şa’ni esiga ham kelmadi.
Kenja ōḡil esa tez ulḡaydi, nihoyat hamma narsa ḡōrlik davrini eslatadigan ota dunyosi unga torlik qilib qoldi – u otasining dostonlaridagi qahramonlarni va sarguzaştlarni izlab olis safarga otlandi: xuddi bir paytlar otasi hammasiga qōl silkab baxşi izidan ketgani kabi, qartayib qolgan Sançoning qarovsiz qolişiga ham, sōqqaboş otasini taşlab ketgani uçun qişloqda paydo bōladigan gap-sōzlaru ḡiybatlarga ham «hayo huyt» deb etak silkidi-da, şahar ketdi – şu bilan badar ketdi. Ōşa yerda uylandi. Tōyga negadir faqat akasi bilan toḡalari borib keldi: kenjatoy otasining tōyda ham bolalar bilan ōynab qolib, misqollab yiḡgan obrōsiga putur yetişidan qōrqdimi yoki Sançoning ōzi rōyxuşlik bermadimi, nima bōlganda ham, akasini otasini tōyga olib bormaslikka kōndirdi. Keyinçalik ham u şaharlik bolalariga ōziga eçki emizişni ōrgatgan otasini biron marta kōrsatmadi – Sançoni şaharga çaqirmadi, ōzi esa qişloqqa kelmadi. Faqat onda-sonda şahar borgan tersotaliklardan otasiga u-bu berib yuborar, şu bilan ōzining bolalik burçini bajargan bōlardi. Tōnḡiç ōḡil içkuyov bōlsa ham, bir oyoḡi Tersotada edi. Kaltalik kelin ham mehribon, bundan taşqari, gapga çeçan edi: u kelganida ōziga yovqaraş qilib kutib olgan tersotaliklarning kōngliga şunday yōl topdiki, ular şunday kelinlari ōzlarining qişloḡida emas, Kaltada yaşayotganidan afsuslandilar. Kelin har ikki-uç oyda kelib qaynonasi ōlimidan sōng yanada tezroq puturdan ketayotgan uyni tartibga solar, Sançoning, ōziga qōysa, umrbod almaştirmaydigan içki kiyimlarigaça yeçib olib yuvib, uyni saranjomlab ketardi. Kelin agar kiyimining hammasini yuvmasa, qaynotasi baribir almaştirmasligini bilib bor kiyimini ham bira tōla yuvar, bu paytda toki içki kiyimlari qurigunça Sanço xuddi yoş boladay çoyşabgami, çopongami ōralib, nabiralari bilan oşiq ōynab ōtirar, bolalaridan kōra nabiralari bilan tez til topişar, ularga ertak aytib berar, albatta, ōyinboşi ham ōzi bōlgan holda turli ōyinlar ōrgatar, tōqayga olib çiqar, siypantoşga olib borib kimōzarga sirpanişardi. Kattalar dunyosidan mustahakam joy olgan ōḡli otasining hali ham bola bōlib yaşayotganidan nomusi kelsa ham, heç narsani ōzgartirib bōlmasligini anglar, bola-çaqasini olib otasiga bir sōz demay jōnab qolar, Sanço esa yana ōz dunyosida qolar, uni hamişa ōziga eş qarimagan ovozi, qarimagan kulgilari, qarimagan kōngil dunyosi bilan birga bolalar orasidan topiş mumkin edi.

VII

Kenja ōḡil şahar sōrab ketgandan oradan ōn tōrt yillar ōtgaç katta yōldan Azlartepaga qarab Tersota tomon qora maşina burildi: Sanço ham, bolalar ham bu paytda tōqayda kundalik yumuşlariyu ōyin bilan band edi. Maşinani birinçi bōlib Soli Boymirning nabirasi kōrdi.
– Anovini qaranglar, – dedi u ōynayotgan joyida tōxta qolib, Azlartepaga tirmaşib çiqayotgan maşinani kōrsatib.
Tōqayda birdan ōyin tōxtadi: hammaning kōzi qişloqqa qarab burilgan zulukday qop-qora maşinaga tuşdi. Bu maşina emas, mōjizaning ōzi edi. Hali bunaqasini tersotaliklar kōrmagandi va, tabiiyki, şahar kōrgan tersotaliklar ham kōrgan maşinalarga sira ōxşamasdi – oradagi masofa ança bōlsa-da, qop-qora oynasi, qip-qizil faralari, kabina eşiklarga ōrnatilgan yaltiroq gardişi quyoş nurida kōzni qamaştirar, yurganda jilvalanayotgan ḡildiragi, uzun tumşuḡi, yurişidagi salobat va viqor toḡu toşlarni ōziga rom qilib qōyganday edi. Bunaqasini faqat kinolarda kōrişgan, maşina emas, naq tulporning ōzi edi. Sanço aytib beradigan ertaklardagi pari-paykaru çiroyda oyni uyaltirgan hurliqolar ham qişloq oralaganda tersotaliklarni bunçalik hayratga solmagan bōlardi: Sançoning çōpçaklaridagi Ḡirkōkday Azlartepa orqali qişloqqa kirib kelayotgan maşinani endi butun Tersota tomoşa qilar, maşina ōzining kundalik tirikçiligi bilan ovora qişloqda vaqtni bir zum tōxtatib qōygan, hammaning xayolida «Bu qanday maşina bōldi? Kimnikiga kelyapti? Bunday obrō-e’tiborga munosib kōrilgan vallomat kim ekan?» degan savol ḡujḡon ōynardi. Maşina esa xuddi bosaymi, bosmaymi deb qadam taşlayotgan tannoz kabi ōzini qiru adirlarga, tōqayu ōtloqlarga, atrofni ōrab turgan toḡu toşlarga kōz-kōz qilib qişloqqa kirdi va qişloqning ḡarbidagilarning alamini va hasadini qōzḡab şarqiga – tōqayga tutaş tomonga qarab yōl oldi. Qişloq qirga ōrmalatib qurilgani uçun har bir uy bir-biriga kaftdek kōrinib turardi. Yōlga bolalar bilan qōşilib kattalar ham çiqib olişgan, ular hayrat va havas bilan maşinani kutib olib, keyin suq bilan kuzatib qolişardi. Maşina esa kōpçilikning umidi va ilinjini, ḡururini yer bilan yakson qilib yarim qişloqni oralab ōtdi-da, kelib-kelib Sançoning uyi oldiga tōxtadi: butun qişloq bu adolatsiz inoyatdan birdan junbişga keldi. Tersotaliklar bir-birlariga qaraşar, kōzlariga işonişmas, heç narsaga tuşunişmas, bir-birlarining yuzlarida paydo bōlgan savolga javob, yuraklaridagi hasadga malham izlaşardi.
– Sizning uyingizda tōxtadi, Sanço, – dedi Murod sinçining nabirasi Malik. U poyga qiliş uçun Sançoning eşagiga endi mingan, maşinaga kōzi tuşgaç, tōxtab qolgan, şundan beri oḡzidan sōlagi, kōzidan hayrati oqib haykalday qotib turardi.
– Ha, sizning uyingiz oldiga tōxtadi. Kim u, Sanço?
Soli Boymirning nabirasi hammaning kōnglidagi savolni berdi. Ammo bu savolga Sanço javob berolmasdi. Şu sababli u yelka qisdi. Sançoning uyi atrofida odamlar tōplana boşladi. Bolalar hamma narsani unutib qişloq tomon yugurib ketişdi. Sanço Malikning orqasiga mingaşib olgandi. Eşak yōrḡa bōlsa ham, baribir bolalarni quvib yetolmadi: ular xuddi bir narsadan quruq qoladigandek xarsanglaru hayotlarni mol-holdan asraş uçun terib çiqilgan toşdevorlar ustidan sakrab ōtib, yugurib borişardi. Sanço yetib borganda maşinani yarim qişloq aholisi – yoşu qari ōrab turar, birov uning farasini, birov bejirim lyukini, birov gardişini, birov oynasini, birov hatto mōylarni ham yaqqol kōrsatib turgan kapotini hayrat bilan tomoşa qilardi. Rosti ham bunday çiroyli va kōrinişining ōziyoq aqlni lol qiladigan ḡayritabiiy maşina Tersotaga emas, umuman, bu ōraga birinçi kelişi edi. Sançoni kōrgan qişloqdoşlari unga kutilmagan hurmat va izzat bilan yōl oçişdi. Maşina oldida kabinaga suyangança bir yigit turar, egilib maşina salonini kōrayotgan tersotaliklarga nimanidir tuşuntirardi. Eşak maşina oldiga borgaç, tuyoq tovuşlarini eşitib yigit boşini kōtarib qaradi. Bu uning ōşa badar ketgan Kenja ōḡli edi. Sanço avvaliga tanimadi. Tanigaç esa angrayib turdi. U bir maşinaga, bir ōḡliga qarardi.
– Mana bizning boboy ham keldi, – dedi Kenja Sançoni kōrib. U heç qaçon otasini «boboy» demagandi – bu uning şaharda ōzlaştirgan şevasi ekanini hamma sezdi: u puşti kamaridan tuşgan otasini «Boboy» deyişi bilan otasi bilan ōzining orasidagi farqni kōrsatgan, şu yōl bilan şaharda orttirgan obrōsini saqlab qolgandi gōyo. Ōḡil hali ham heç narsani tuşunmagança lol bōlib turgan Sanço tomon yurib keldi. U qorin qōygan, savlatli bōlib qolgandi. Otasini xuddi bolasini kōtarib olgandek eşakdan kōtarib tuşirdi-da, quçoqlaşib emas, otalarça yelkasiga urib kōrişdi. Lekin bunga heç kim e’tibor bermadi: tersotaliklar qayoqdagi noqis otaga şunday ōḡil nasib qilganidan hali ham ōzlariga kelolmay turişardi. Nosir dōkondor esa alamidan lablarini ham tişlab olgan, şu daf’a omadning kōzi kōr bōlişiga yana bir karra imon keltirib turardi. Sançoni esa qişloqdoşlarining yuz ifodalari ham, ular ōylayotgan ōy-xayollar ham qiziqtirmas, xuddi sehrli xilqatni kōrib qolgan yoş boladay maşinaga jodulangan alfozda qarab turardi. Ōḡli otasining holatini darrov tuşundi. U maşinaning eşigini oçdi, içkariga işora qildi. Sanço maşinaga ōtirdi. Maşinada kenja ōḡilning bolaligiga quyib qōyganday ōxşab ketadigan 12 yoşlardagi bola hammaning havasi kelayotgan maşina ōziga tegişli ekanini hammaga kōz-kōz qilayotganday ayriça ḡōddayib ōtirar, uning yuz-kōzida esa «Men qayerga kelib qoldim?» degan savol qotib qolgan, odamni seskantiradigan darajada pakana, ustiga-ustak, yuziga yaraşmasligini ōzlari ham bilgandek yakkam-dukkam bōy kōrsatgan mōylari oqargan, ammo ovozi yoş bolanikidan farq qilmagan, çol bōlib çolga, bola bōlib bolaga ōxşamayotgan tasqarasifat nusxaga angraygança qarab turardi.
– Bu nabirangiz, – dedi Kenja. – Siz bilan kōrişiş uçun keldi.
Bola bu maymunbaşaraning ōzining bobosi ekanini eşitib, battar sarosimaga tuşib qoldi: otasiga kōzining qopini savolga tōldirib qaradi va yana bobo bōlmişga boşdan-oyoq kōz yugurtirib çiqdi.
Sanço bunday qaraşlarga ōrganib qolgani uçun nabirasining yuzidagi ajablanişga e’tibor berib ōtirmadi; birpasda nabirasini ham unutdi, maşina içini hayrat tōla kōzlari yoritib yubordi: salonni, ōrindiqni, boş qōygiçlarni, har xil tugmaçalarni, umuman, har bir detalni hayrat bilan uşlab kōra boşladi. Kōrib turgan narsasiga kōzlari işonmayotgan, xuddi qattiqroq tegsa zarar yetib qoladigandek ohista silar, qōl tegizib kōrar, sōng bu işidan mamnun bōlib, yuzi quvonçdan yorişib, lablari yoyilib ketardi. Nabira esa uning hayratidan hayratga tuşib, ōziga bobo bōlmiş nusxadan kōzini uzmas, yuzida yotsiragan bir ifoda qotib qolgandi.
Bobosining turqi yoqmadimi yoki u bu yerlarda boşqa narsani kōrmoqçi bōlib kelganmidi, noma’lum, xullas, negadir maşinadan tuşmay tumşayib oldi. Nabira ōziga xos ōjar ham ekan: tersotaliklar qançalik urinmasin, uni tuşira olişmadi – yalinib kōrişdi, aldab, alqab kōrişdi, «Bir şaharlik jiyanning qaddi-qomatini kōraylik!» – deb maqtab kōrişdi, avrab kōrişdi, nabira ōtirgan joyidan qimirlamadi – u jonini oliş uçun ōrab turgan yovvoyilar orasiga tuşib qolganday heç kimni yaqin yōlatmaslik uçun yuzini jaladan xabar berib turgan kōklam osmoniday tund tusga solib, xōmrayib olgandi. Sanço esa xuddi ōḡlining bolaligi qaytib kelgandek ōzida yōq xursand edi: u nabirasiga qarab tōymas, uning qaraşlarida yelini tōlib turgan eçkini kōrganda paydo bōladigan kenja ōḡlining kōzlaridagi yovqur bir şijoatni kōrib qolardi.
Mehmonlar ketib, atrofni zulmat qoplagaç, ōḡli bolasini baribir maşinadan tuşirdi, ōzi ōsib ulḡaygan uyga olib kirdi.
– Men mana şu uyda tuḡilib, şu uyda ulḡayganman, – dedi ōḡil bir orzumandlik bilan xuddi otxonaday keng va baland qilib qurilgan uyni kōrsatib.
Nabira ulkan ḡorga kirganday uy ōrtasida tik turib qoldi. Sanço ota-bolaga joy solarkan, nabira xuddi otasining tuḡilganlik izlarini izlab topmoqçiday tōsinlarni uşlab-uşlab kōrar, xonaning odatdagi uylarga nisbatan ança baland şiftini, ravoqu tokçalarni, vassayu rovlarni, naqş berilgan ulkan romlarni hayrat bilan kuzatib çiqardi, Sanço esa xuddi ōzining ḡaroyib narsasini oşnasiga kōrsatayotgan boladay uning har bir xatti-harakatini kuzatib, ōziça kerilib ōtirardi.
– Bu ham ōzi sizga ōxşab ōyinlarni yaxşi kōradi, – dedi ōḡil otasining bolasidan kōzini uzmayotganini kōrib. – Siz haqingizda, qişloḡimiz haqida, tōqay haqida gapirib bergandim, men ham boraman deb turib oldi.
U bu gaplarni ōzining ōn tōrt yil dim-dirs ketgani uçun uzrxohlik ohangida aytayotgan, şu orqali oradagi uzilib qolgan mehru oqitbatni tiklamoqçi bōlayotgan edi. Ammo kattalar dunyosiga xos bōlgan bunday nozik ilḡamlarni Sanço tuşunmasdi, u kenja ōḡlini allaqaçon keçirib yuborgan, umuman, şunça yil kelmagan bōlsa-da, ōḡliga kōnglida zarraça gina-kudurut, ōksiş yōq edi. U xudda bolalarday quvonardi, xolos. Ayniqsa, nabirasining Sançoga bobosidan qolgan, otamzamonlarda qurilgan uyni hayrat va qiziqiş bilan tomoşa qilayotganidan ōzida yōq xursand edi.
Şu keça bobo va nabira birinçi marta oşiq ōynaşdi, bolaligi esga tuşdimi, Kenja ham çidolmadi, u ham keyingi bosqiçda ularga qōşilib oldi. Ularning ōyini yarim tungaça davom etdi: keyin Kenja bir quçoḡiga ōḡlini, bir quçoḡiga otasini olib uxlab qoldi.
Şunday qilib, ōn tōrt yil badar ketgan Kenjaning vijdoni qiynaldimi, asliga qaytdimi yoki bolasi bilan otasi til topişganday bōldimi, oldi yoz bōlgani uçun bolasini Tersotaga taşlab ketdi.
Rostdanam, garçi bobosi bilan ōynab ketgan bōlsa-da, tirik qōḡirçoqqa yoki kiçraytirib qōyilgan odamga ōxşaydagan Sanço nabirani qiziqtirib qolgandi: uxlab yotar ekan, ōziga kimdir kōzini qadab turganday uyḡonib ketar va ōzidan kōz uzmay tikilib turgan nabirasini kōrardi. Nabirasi hali ham kōzlariga işonmayotganday, kōrib turgani rōyoday Sançodan kōz uzmasdi. Buni ōziça tuşunib Sanço jilmayar, nabirasining boşini silagança yana uyquga ketardi.

VII

Nabira tōqayda ham bolalarning ōyiniga birdan qōşilib ketolmadi, aslida ham bu ōyinlar unga begona va yot edi. Şu sababli u dastlabki ikki kunini tōqayni, çangalzorni, siypantoşni aylaniş, bu yerlarni kōzdan keçiriş bilan ōtkazdi. Uçinçi kun esa bolalar har doimgiday endi «Zuvulloq» ōyinini boşlaymiz deb turganda nabira ularning qarşisiga kelib birpas kuzatib turgaç, kutilmaganda:
– Balkim, «Supermen» ōyinini ōynarmiz? – dedi tomdan taraşa tuşgandek.
Bolalar bir-biriga va, tabiiyki, Sançoga qaraşdi. Sanço bunaqa ōyin borligini bilmasdi. Bolalar ham bunaqasidan bexabar edi. Hamma ajablanib nabiraning oḡziga kōz tikdi.
– U qanaqa ōyin?! – sōradi Malik tuyaturponning ildizidan saqiçni ajratib olib çaynalar ekan. Keyin saqiçini şaharlik bolaga kōrsatmoqçiday şişirdi.
Ōyin nomining ōziyoq bolalarda birdan favqulodda qiziqiş uyḡotgan, şu paytgaça ōzlarining bu tōqaydagi ermaklariga ōxşamagan nom hammaning oḡzini oçib qōygandi: nabira esa bolalarni ōziga qarata olganidan xursand bōldi va «Şuni ham bilmaysizlarmi?!» degandek pisanda bilan ōyin şartlarini tuşuntira boşladi:
– Bu bir neça bosqiçdan iborat ōyin. Dastlab ikki guruhga bōlinib, «jang» qilamiz. Jang payti «ōlgan» çiqib ketaveradi, yengganning bitta qōşimça «joni» kōpayaveradi. Kimning «joni» kōp bōlsa, ōşaning imkoniyati ham kōp bōladi, uni «ōldirişgan»da ham qōşimça «jon»i evaziga jangni davom ettiriş imkoniga ega bōladi. Ōyinning oxirgi bosqiçida maxluqni yenggan supermen bōladi.
Tersotalik bolalar juda kōp ōyinlarni bilişardi. Ammo bunday ḡaroyib ōyin haqida birinçi marta eşitib turişgandi: yengganning joni kōpayib borişi – kim kuçli bōlsa, oxir-oqibat barça jonlarni ōziniki qilib olib, «ōlmaydigan» maqomga erişiş – bu endi salkam ertakning ōzi edi.
– Tōqay, çakalakzor, xarsanglar, ayniqsa, anovi qora toş bu ōyinni bemalol ōynaş imkonini beradi, xuddi kompyuterdagiday, – dedi nabira. – Men kompyuterda bunday ōyinlarni rosa kōp ōynaganman. Faqat ōyin bir neça kunga çōzilişi mumkin. Agar rozi bōlsalaringiz, ōynaşimiz mumkin.
Oldinda tōliq yozgi ta’til turgandi, mabodo ota-onalari ularni boşqa bir ermakka yoki yumuşga jalb qilmagan ekan, ōynaşdan boşqa yana qanday ovunçoq bōlişi mumkin bu toḡlar orasida? Tezda ikki guruhga bōlinişdi – kutilmaganda bu ōyinga hamma, hatto Sanço ham qiziqib qoldi, aslida, uning ōyin desa suyagi yōq edi.
Şunday qilib, kutilmaganda nabira taşabbusni butunlay qōlga oldi.
– Kim ōyin şartlariga rozi bōlsa, boşlaşimiz mumkin, – dedi u. –Eslatib qōyay, bu ōyinda faqat bitta ḡolib bōladi. Ḡolib degani supermen degani.
Nabiraning şarofati bilan birpasda tōqayzor «harbiy janggoh»ga – faqat kuçlilargina yaşab qolişi mumkin bōlgan ōyingohga aylandi: qonida bōlgani uçunmi yoki ōzi şunaqa qobiliyat bilan tuḡilganmi, bunisi noma’lum, lekin u bu xildagi ōyin borasida ustasi farang çiqib qoldi – hammaga yuzini qorakuyaga bōyatdi, avval yoyandozlik, keyin nayzabozlik, keyin çakalakzorda pusib-poylab yuriş, yaqin borib tōsatdan «xanjar» bilan mahv qiliş – hammasini ōzi bu xil jangu jadalda iştirok etganday kōrsatib berdi. Kimgaki uçiga zirk şirasi surilgan «ōq», nayza, xanjar tegib, ōşa joyi qizarib qoldimi, bōldi, u ōyindan çiqib ketişga mahkum, ya’ni u «ōlgan» hisoblanadi. Buning uçun ular endi qizara boşlagan zirkni ovqat olib kelişgan kosalarga ezdi, oqibatda tayyor «qon» paydo bōldi, nayza, paykon, tōqmoq uçlarini unga botirib olişdi. Çakalakzor bōladimi, xarsanglar orasimi, yulḡunzormi, «duşman»ga tōsatdan, kutilmaganda hujum qiliş va «qon»ni kiyimiga tegiziş kerak edi. Ba’zilar nogahon ōqqa duçor bōlmaslik uçun soatlab çakalakzorda yoki biron toşning ortida payt poylab yotardi. Nabirasi aytganday, ōyin bir-ikki kunga çōzilib ketdi. Biroq bolalarga şu darajada yoqib qoldiki, ayrimlar tong-sahardan tōqayga kelib oladigan bōldi.
Nabiraning yangi ōyini butun Tersotaga tarqadi va har bir uy, har bir xonadonda bu ḡaroyib ōyin muhokama mavzusiga aylandi. Boşqaça aytganda, nabira bir kunda hammani ōziga qaratib oldi. Endi u tōqayda ōynaladigan keyingi kunlardagi barça ōyinlarni ōzi taşkil qilar, ōyin şartlarini, tartibini belgilar, tuḡilgandan beri qişloqdan narini kōrmagan bolalarga kuç-qudrat egasi bōlgan supermenlar, sayyoralararo janglar, quloq eşitmagan poygalar haqida gapirib berar, bolalarni atrofiga tōplab, hammani lol qilib turganidan Sanço ham ōzida yōq xursand bōlib ketardi – u ham xuddi Abdulla baxşini berilib eşitgani kabi nabirasining ḡaroyib ōyinlar haqidagi hikoyalarini jon quloḡi bilan eşitardi.
Endi butun Tersota ḡaroyib ōyinlarni muhokama qilardi. Bora-bora kattalar ham şunday tōqayga kelib olib, bolalarning ōyinini tomoşa qiladigan bōlişdi: bu nabirasining tersotalik bolalarning haqiqiy yōlboşçisiga aylanganini bildirardi: endi bolalar uning çizgan çiziḡidan çiqmas, har bir bola uni ōzlarining ōyinboşisi deb bilardi.

VIII

– Mana, nihoyat ōyinning «Supermen» bosqiçiga yetib yeldik, – dedi nabira uçinçi yoki tōrtinçi kun. – Ōyinning şarti şunday: noma’lum qal’ada ōta xunuk, ōta tasqara, ōta badbaşara maxluq yaşaydi. U ḡayritabiiy kuçga ega: uni oddiy qurollar bilan ōldirib bōlmaydi. Uni faqat ikki tiḡli xanjar bilan ōldiriş mumkin. Buning uçun unga xanjar uradigan darajada yaqinlaşiş kerak. Buning esa iloji yōq. Maxluq yaqiniga yōlaganni yamlamay yutib yuboradi. Uni ōldirgan super qahramon bōladi!
Bu ōyinning oxirgi bosqiçi edi. Bolalar kim super qahramon bōlişini orziqib kutardilar. Zarang şoxidan ikki tiḡli xanjar ham yasab olişdi. Ōyin şartiga kōra, har bir ōyinçi xanjarga egalik qiliş huquqiga ega edi. Buning uçun xanjarning oldingi egasini ōldiriş kerak bōlardi. Sōnggi xanjar egasi ham qōşimça jonga, ham xanjarga ega bōlardi. Hammasi nabira aytganday tayyor edi. Faqat… faqat endi maxluq bōladiganni topiş kerak… Badbaşara, tasqara, xunuk maxluq bōlişga hammaning ham yuragi dov bermasdi va heç kimning «Maxluq» bōlgisi kelmasdi.
Şu sababli hammaning boşi qotdi. «Maxluq» bōlmasa, bu bosqiçni ōynaşdan foyda yōq.
Bolalar: «Kim «Maxluq» bōladi?!» – deb tortişib turişganda kōpdan beri xayolan çamalab, mōljallab yurgan va bahsga yakun yasamoqçiday qator turgan bolalarga bir-bir kōz taşlab, saf oxirida turgan Sançoning qarşisiga kelib tōxtadi va negadir unga tikilib qoldi. Bolalalar ham uning izidan kelib, Sançoni xuddi endi kōrayotgandek sinçkovlik bilan kōz taşlaşdi. Ular yuzini ajin bosgan, peşonasi xuddi uquvsiz kulol yasagan kōzaday ḡadir-budir, içini mōy qoplab olgan quloqlari yirtiq pōstakday şalpaygan, soqoli esa bu xunuk aftda ōsib çiqqanidan uyalayotgandek boşini egib olib, pataklaşgan, odamning barmoḡidan kōra biron jonivorning panjasiga kōproq ōxşab ketadigan kiçkina jundor barmoqlari, xuddi kinolardagi gnomlarni esga soladigan pak-pakana bōyi, umuman, sinu sumbati maxluqning ōzi bōlgan tasqara bilan yuzma-yuz turardilar: izohga hojat qolmagandi – Sançodan xunuk, Sançodan badbaşara, Sançodan mos boşqa nomzodni topiş muşkul edi.
Ular şundagina avval bobolari, keyin otalari, endi ōzlari bilan bolalik ōyinini ōynab kelgan mitti, yapasqi odamning nabira tasvirlagan yirtqiç maxluqqa ōxşaşini sezib qolişdiki, hamma bir ovozdan Sançoning «Maxluq»qa munosib nomzod ekanini iç-içidan tan olişdi.
Sançoga esa farqi yōq edi: ōzini ōyinga qōşganlaridan xursand bōlib har doimgiday har qanday şartga tayyor turardi.
Şunday qilib, uzoq davom etadigan «Maxluq» bosqiçi boşlandi: bir tomondan, maxluqni ōldiriş uçun kelayotgan qahramon ōziga raqib bōlganlarning jonini ōziniki qilişga, ikkinçi tomondan, «Maxluq» bolalarni ōḡirlaşga (bolalar qança kōp ōḡirlansa, uning joni ham şunça kōpayardi) kirişib ketdi. Maxluqning qarorgohi – qal’asi Sançoning uyi edi. Ōrnatilganiga yuz yillardan oşgan, gōyo olis dorilamon kunlar haqida nimalardir deb minḡirlayotgandek taassurot uyḡotadagin ḡiçirloq eşiklar, bir paytlar nafaqat Tersotaning, balki butun Ōraning viqori bōlgan, endi esa çirişga yuz tutgan romlar, asriy qurum va ḡubor qoplagan vassalar, yildan-yilga yangilanib, kōrkamlaşib borayotgan uylar qarşisida begonalaşib, yotlaşib, munḡayib, haqiqatan ham biron maxluq yaşaydigan ḡorga ōxşab borayotgan uyning ōzi – hammasi bu makonning nabira aytgan ōyinga juda mos ekanini kōz-kōz qilib turardi.
Ertalab boşlangan ōyin yarim keçasigaça davom etdi: tersotaliklar bolalarining Sançoning uyida yarim keçagaça «Oqsuyak», «Ōḡri», «Yaşirinmaçoq» ōyinlarini butun qişloqni boşlariga kōtarib ōynaşlariga kōnikib qolişgandi. Şu sababli uning goh molxonasi, goh uyi, goh tomorqasi içidan kelayotgan «jon» olib, «jon berayotgan» bolalarning har tusdagi maḡlubona va ḡolibona ovozlariga e’tibor ham berişmadi.
Ōyinning eng nozik joyi – har kim ōzi uçun kuraşişi kerak edi. Şu sababli bolalar burçak-burçakda «joni»ni ōziniki qiliş uçun bir-birini poylab yotişardi, zotan, «Maxluq»ni ōldiriş uçun avval bir-birlarini ōldirişlari şart edi.
Nabira bu ōyinda ōta sergak edi: u ōyin ḡolibi bōlişga astoydil bel boḡlagani yuz-kōzi, rang-rōyidan bilinib turardi. Rostdanam omad ham unga kulib boqardi: u «qal’a atrofida raqiblari»ni poylab yotib, birma-bir «joni»ni olardi. Bu paytda «Maxluq»qa aylangan Sanço esa endi bittagina bolani «asir» olgandi. Bolalar Sançoning fe’lini ham, uning xatti-harakatini, kōngli yumşoqligini ham yaxşi bilişgani uçun uni boşqa narsalarga çalḡitgan kōyi qoçib yurişardi.
Nabirasi ōyinda iştirok etayotganlarning deyarli hammasining «joni»ni ōziniki qilib bōlganda tun yarmidan oḡgandi.
Nabira «nayza» va «tōqmoq» uşlab «Maxluq» bilan yuzma-yuz turar, uning orqasida ḡira-şirada gōyo rostdan ham «jonlari olingaç» faqat şarpalarga aylangan bolalar kelişardi. Ular «super qahramon» kim bōladi, Sançomi yoki nabirami, biliş uçun nafaslarini içiga yutib, qilt etmay turişardi.
Sanço şunçaki ōyinni qizitiş uçun ōzini yovvoyi maxluqqa solib, har tomonga irillab taşlanar, qōlidagi sōyil bilan nabirasi tomonidan berilgan har qanday zarbani osongina qaytarardi – u hammasini azbaroyi ōyin uçun, qiziqçilik uçungina qilayotgandi.
Nabira «Maxluq» bilan avval nayzada, keyin tōqmoqda «kuç» sinaşdi: har ikkala holatda ham vaziyat «Maxluq» – Sançoning foydasiga hal bōldi, zotan, u oltmiş yildan oşiq mol izidan tayoq sudrab yuraverib sōyilni işlatişnining piri bōlib ketgandi: nabirasining etigidan tortib yuzigaça sōyil qoldirgan qizil bōyoq izlari bilan tōlib toşdi – bu ōyin uning ḡalabasi bilan yakun topişidan, nabiraning maḡlub bōlayotganidan darak berardi.
Qişloq masjidida xufton namozi ōqib bōlinib, qari-qartanglar uy-uylariga tarqalişayotganda nabira deyarli tōplagan barça «joni»dan mahrum bōlgandi. Bobosining tayoq, tōqmoqlarni bunday ustomonlik bilan işlata olişini nabiraning ōzi ham kutmagandi, şu sababli orqada bolalardan kimdir: «Faqat bitta joni qoldi», – deganda qaltirab ketdi: uning butun vujudi, lablari, kōzlari, qoraçiqlari titrardi.
– Men baribir ḡalaba qilaman! – dedi u hansirab bobosiga xuddi haqiqiy odamxōr qarşisida qotillik niyatida turgan ovçidek.
Nabira yana qoronḡilik qa’riga ḡoyib bōldi: uning oxirgi imkoniyati qolgandi. Agar yana bir marta bobosining sōyilining bōyalgan uçi tegsa, bōldi, Sanço ōyin ḡolibi – supermen bōlardi. Nabira esa bunday yakunga tayyor emasdi, zotan, u hamişa ḡoliblik naşidasini surib ōrgangan, kelib-kelib xudo nazaridan qolgan çet qişloqda, garçi bobosi deb taniştirişgan bōlsa ham, qişloqda aqli noraso deb tan olingan jimitdan yengiliş unga ōta şarmandalikday tuyulardi.
Ōyin kutilmagan tomonga burilgandi: endi faqat tomoşabinga aylangan bolalar yurak yutib yakunni kutişardi.
Nabirasining hujumini poylab turaverib Sançoning uyqusi kelib ketdi: qançalik kōngli bola bōlmasin, yoşi allaqaçon marrani qoralab qolgan, tanasi bunday uzoq çōzilgan jismoniy zōriqişga doş berolmasdi. U ōzining toliqqanini, umrida eng uzoq ōynagan ōyini şu ekanini his qildi. Şuning uçun xayolan: «Nabiram paydo bōlsa, unga yengilib beraman, ōzimni himoya qilib ōtirmayman», – deb ōyladi. Xuddi şu qaror bilan sōyilga suyangança tin oldi, kōzlarini yumdi. Uni uyqu bosib kelardi. «Nabiramni çaqiraman, yengildim, sen yengding deyman!» – deb rejalaştirdi içida u. Ammo uning içidagi ōylari oxirga yetmadi: yarim soatça yōqolib ketgan nabira xuddi hayot-mamot jangiga kirişgan jangçiday qoronḡilik qa’ridan ōqday otilib çiqdi va qōlida qolgan oxirgi qurol – xanjarini «Maxluq» – Sançoning qorniga «sançdi». Bu şunçalik tez sodir bōldiki, bolalar ham, Sanço ham nabira qayoqdan va qanday paydo bōlganini ilḡayolmay qoldilar. Sanço esa zarangdan uçi sumak qilib yasalgan xanjar qorniga qadalganda nabirasining ḡoliblik aks etgan yuzinigina kōrdi, nafaqat yuzi, balki kōzlari ham eçkini bosib olib emayotganda ōljasini tappa bosgan bōrivaççani eslatadigan otasining kōzlariga juda ōxşab ketişini sezib qoldi, bu kōzlarda unga yot, begona, sovuq, yovvoyi bir ifoda ham balqib turardi. U nabirasiga yengilganini e’tirof etişga çoḡlandi, ammo gapirişga ulgurmadi – butun tanasini oḡriq qamrab oldi va u nabirasi «sançgan» «xanjar»ni ikki qōllab uşlagança yiqildi.
Uning juda tabiiy yiqilganini kōrib bolalar kulib yuborişdi: bunaqa yiqilişlar, «ōlib berişlar»ni Sanço qoyillatardi.
Nabira esa bobosiga qaragança qotib qolgan, uning kōzlarida junun, telbavor ḡoliblik zuhur etardi.
Bu zuhurot asta-sekin uning yuziga ōtdi, keyin lablariga kōçdi.
U yerda yiqilib yotgan Sançoga qarab turib bolalar tomon ōgirildi va telbalarça şivirladi:
– Unga ikki tiḡli xanjarni urdim. Men «Maxluq»ni yengdim! Men supermenman!
Bolalar uni qutlaşga kirişib ketişdi: birov quçoqlar, yoşi kattaroqlari kelib yelkasiga urib qōyardi. Qolganlari qōlini siqişardi. Endi tarqalişsa ham bōladi. Ōyin tugagan, nihoyat bir haftalik ōyinning yagona ḡolibi aniqlangandi.
Faqat Sanço hali ham ōrnidan turmagandi. Buni Soli Boymirning nabirasi birinçi bōlib angladi. U yerda qornini uşlab yotgan Sançoning oldiga borib, unga birpas qarab turdi.
– Sanço! Turing. Hammasini ōxşatdingiz. «Ōlganingiz»ga işondik, – dedi u kulgança oyoḡi bilan oyoḡiga tepib.
Sanço javob qilmadi. Soli Boymirning nabirasi avval Sançoning yelkasidan turtdi, keyin tovuşini baland qilib noxuşlikni sezgandek qaltiroq ovozda baqirib yubordi:
– Sanço! Nima balo, rostdanam ōlib qoldingizmi?
Uning ovozini eşitgan bolalar nabirani qutlaşdan tōxtaşdi. Ularning kōzi hali ham yerda qorni bilan qapişib, yuztuban yotgan Sançoga tuşdi. Malik kelib Sançoning boşini kōtardi va yuzini osmonga ōgirdi. Sanço kōzlarini yumib yotardi.
– Sanço! Bōldi, ketamiz. Ōyin tugadi.
U şunday deb, turişga yordam bermoqçi bōlib qōlini qornidagi zarang xanjarni uşlab turgan Sançoning qōliga olib bordiyu birdan seskanib tuşdi va şoşib kaftiga qaradi. Uning barmoqlari qon edi. Şundagina hammaning kōzi zarang «xanjar» qadalgan joydan sizib çiqayotgan qonga tuşdi…
Ertasiga Sançoni sōnggi yōlga kuzatiş uçun barça tersotalik bolalar çiqişdi: ular uydan toki Azlartepagaça qator turib olişib, tobutga yelka tutişar, yelkadan yelkaga lopillab ōtayotgan tobutni sekin silab qōyişar, şu bilan kattalar dunyosidagi oxirgi tengdoşlari bilan sōzsiz vidolaşişar, kattalar esa bu ōlimni katta yōqotiş deb hisoblaşmayotgan bōlsa-da, ammo har biri ōzlari bir umr mayna qilib kelgan, avval Boyqul, keyin bir umr Sanço bōlib yaşagan, ōzlari bir umr aqli noqis deb hisoblagan qişloqdoşlari bilan birga Tersotaning bolalik davri ham tugaganini iç-içlarida his etib tobut izidan boşlarini egib borişardi.